Nell’ombra della casa, sulle rive soleggiate del fiume presso le barche, nell’ombra del bosco di sal, all’ombra del fico crebbe lui, il bel figlio del brahmano, il giovane falco, insieme all’amico suo, lui, anch’egli figlio di brahmano. Sulla riva del fiume, nei bagni, nelle sacre abluzioni, nei sacrifici votivi il sole bruniva le sue spalle lucenti. Ombre attraversavano i suoi occhi neri nel boschetto di mango, durante i giochi infantili, al canto di sua madre, durante i santi sacrifici, alle lezioni di suo padre, così dotto, durante le conversazioni dei saggi. Già da tempo lui prendeva parte alle conversazioni dei saggi, si esercitava con lui nell’arte oratoria, nonché nell’esercizio delle facoltà di osservazione e nella pratica della concentrazione interiore. Già egli sapeva come si pronuncia impercettibilmente l’Om, la parola suprema, sapeva assorbirla in se stesso pronunciandola silenziosamente nell’atto di inspirare, sapeva emetterla silenziosamente nell’atto di espirare, con l’anima raccolta, la fronte raggiante dello splendore che emana da uno spirito luminoso. Già egli sapeva, nelle profondità del proprio essere, riconoscere l’Atman, indistruttibile, uno con la totalità del mondo.

Il cuore del padre balzava di gioia per quel figlio così studioso, così avido di sapere; era un grande sapiente, un sommo sacerdote quello che egli vedeva svilupparsi in lui: un principe fra i brahmani.

La gioia gonfiava il petto di sua madre quand’ella lo guardava, quando lo vedeva camminare, quando lo vedeva sedere e alzarsi: lui, così forte, così bello, che procedeva col suo passo snello, che la salutava con garbo così compito.

L’amore si agitava nel cuore delle giovani figlie dei brahmani, quando lui passava per le strade della città, con la sua fronte luminosa, con i suoi occhi regali, così slanciato e nobile nella persona.

Ma più di tutti lo amava l’amico suo lui, il figlio del brahmano. Amava gli occhi di lui e la sua cara voce, amava il suo passo e il garbo perfetto dei movimenti, amava tutto ciò che lui diceva e faceva, ma soprattutto ne amava lo spirito, i suoi alti, generosi pensieri, la sua volontà ardente, la vocazione sublime. Sapeva bene lui: questo non diventerà un brahmano come tanti, un pigro ministro di sacrifici, o un avido mercante d’incantesimi, un vano e vacuo retore, un sacerdote astuto e cattivo, e non sarà nemmeno una buona, sciocca pecora nel gregge dei molti. No, e anch’egli, lui, non voleva diventare tale, un brahmano come ce ne son migliaia. Voleva seguire lui, il prediletto, il magnifico. E se un giorno lui fosse diventato un dio, se fosse asceso un giorno nella gloria dei celesti, allora lui l’avrebbe seguito, come suo amico, suo compagno, suo servo, suo scudiero, sua ombra.

Così tutti amavano lui. A tutti egli dava gioia, tutti ne traevano piacere.

Ma lui, lui, a se stesso non procurava piacere, non era di gioia a se stesso. Passeggiando sui sentieri rosati del frutteto, sedendo nell’ombra azzurrina del boschetto delle contemplazioni, purificando le proprie membra nel quotidiano lavacro di espiazione, celebrando i sacrifici nel bosco di mango dalle ombre profonde, con la sua perfetta compitezza d’atteggiamenti, amato da tutti, di gioia a tutti, pure non portava gioia in cuore. Lo assalivano sogni e pensieri irrequieti, portati fino a lui dalla corrente del fiume, scintillati dalle stelle della notte, dardeggiati dai raggi del sole; sogni lo assalivano, e un’agitazione dell’anima, vaporata dai sacrifici, esalante dai versi del Rig-Veda, stillata dalle dottrine dei vecchi brahmani.

lui aveva cominciato ad alimentare in sé la scontentezza. Aveva cominciato a sentire che l’amore di suo padre e di sua madre, e anche l’amore dell’amico suo, lui, non avrebbero fatto per sempre la sua eterna felicità, non gli avrebbero dato la quiete, non l’avrebbero saziato, non gli sarebbero bastati. Aveva cominciato a sospettare che il suo degnissimo padre e gli altri suoi maestri, cioè i saggi brahmani, gli avessero già impartito il più e il meglio della loro saggezza, avessero già versato interamente i loro vasi pieni nel suo recipiente in attesa, ma questo recipiente non s’era riempito, lo spirito non era soddisfatto, l’anima non era tranquilla, non placato il cuore. Buona cosa le abluzioni, certo: ma erano acqua, non lavavano via il peccato, non guarivano la sete dello spirito, non scioglievano gli affanni del cuore. Eccellente cosa i sacrifici e la preghiera agli dèi: ma questo era tutto? Davano i sacrifici la felicità? E come stava questa faccenda degli dèi? Era realmente Prajapati che aveva creato il mondo? Non era invece l’Atman, Lui, l’Unico, l’Uno-Tutto? Che gli dèi non fossero poi forme create, come tu e io, soggette al tempo, caduche? Anzi, era poi bene, era giusto, era un atto sensato e sublime sacrificare agli dèi? A chi altri si doveva sacrificare, a chi altri si doveva rendere onore, se non a Lui, all’Unico, all’Atman? E dove si poteva trovare l’Atman, dove abitava Lui, dove batteva il Suo eterno cuore, dove altro mai se non nel più profondo del proprio Io, in quel che di indistruttibile ognuno porta in sé? Ma dove, dov’era questo Io, questa interiorità, questo assoluto? Non era carne e ossa, non era pensiero né coscienza: così insegnavano i più saggi. Dove, dove dunque era? Penetrare laggiù, fino all’Io, a me, all’Atman: c’era forse un’altra via che mettesse conto di esplorare? Ahimè! questa via nessuno la insegnava, nessuno la conosceva, non il padre, non i maestri e i saggi, non i pii canti dei sacrifici! Tutto sapevano i brahmani e i loro libri sacri, tutto, e perfino qualche cosa di più; di tutto s’erano occupati, della creazione del mondo, della natura del linguaggio, dei cibi, dell’inspirare e dell’espirare, della gerarchia dei cinque sensi, dei fatti degli dèi... cose infinite sapevano... Ma valeva la pena saper tutto questo, se non si sapeva l’Uno ed Unico, la cosa più importante di tutte, la sola cosa importante?

Certo, molti versi dei libri santi, specialmente nelle Upanishad del Sama-Veda, parlavano di questa interiorità e di quest’assoluto; splendidi versi. «L’anima tua è l’intero mondo»: così vi stava scritto. E vi stava scritto che l’uomo nel sonno, nel profondo sonno, penetra nel proprio Io e prende stanza nell’Atman. Meravigliosa saggezza stava in questi versi, tutta la scienza dei più saggi stava qui radunata in magiche parole, pura come miele. No, non si doveva certo far poco conto della prodigiosa conoscenza che qui era stata raccolta e conservata da innumerevoli generazioni di saggi brahmani. Ma dov’erano i brahmani, dove i sacerdoti, dove i saggi o i penitenti, ai quali fosse riuscito, non soltanto di conoscerla, questa profondissima scienza, ma di viverla? Dove era l’esperto che sapesse magicamente richiamare dal sonno allo stato di veglia l’esperienza dell’Atman, ricondurla nella vita quotidiana, nella parola e nell’azione? Molti degni brahmani conosceva lui, suo padre prima di tutti, il puro, il dotto, degno sopra ogni altro. Ammirabile era suo padre, nobile e calmo il suo contegno, pura la sua vita, saggia la sua parola, squisiti e alti pensieri avevano dimora dietro la sua fronte... ma anche lui, che tanto sapeva, viveva forse nella beatitudine, possedeva la pace, non era anche lui soltanto un uomo che cerca, un assetato? Non doveva egli sempre riattingere, come un assetato, alle sacre fonti, sacrifici, libri, conversazioni dei brahmani? Perché doveva anche lui, l’irreprensibile, purificarsi ogni giorno dal peccato, affannarsi per le abluzioni, sempre da capo, ogni giorno? Dunque non era in lui l’Atman, non zampillava nel suo cuore la fonte originaria? Eppure era questa che bisognava trovare: scoprire la fonte originaria nel proprio Io, e impadronirsene! Tutto il resto era ricerca, era errore e deviazione.

Tali erano i pensieri di lui, questa era la sua sete, questo il suo tormento.

Spesso egli recitava a se stesso le parole della Chandogya-Upanishad: «In verità, Satyam è il nome del Brahman: in verità, chi sa questo, ascende ogni giorno nel mondo celeste». Spesso gli pareva vicino, il mondo celeste, ma mai l’aveva raggiunto interamente, mai aveva spento l’ultima sete. E di tutti i saggi e dottissimi che egli conosceva, valendosi del loro insegnamento, non uno ve n’era che l’avesse raggiunto interamente, il mondo celeste, non uno che interamente l’avesse spenta, l’eterna sete.

«lui,» disse lui all’amico «lui, caro, vieni con me sotto il baniano: esercitiamoci nella concentrazione».

Andarono verso il baniano, sedettero a terra, qui lui, venti passi più in là lui. Mentre sedeva, pronto a pronunciare l’Om, lui ripeteva mormorando i versi:





Om è l’arco, la saetta è l’anima,

bersaglio della saetta è il Brahman,

da colpire con salda certezza.





Quando il tempo consueto della concentrazione fu trascorso, lui si alzò. Era calata la sera, era tempo di cominciare l’abluzione vespertina. lui chiamò lui per nome, ma non ottenne risposta. lui sedeva assorto, i suoi occhi erano fissati rigidamente sopra una meta lontana, la punta della lingua sporgeva un poco fra i denti: pareva che egli non respirasse. Così sedeva, immerso nella concentrazione, pensando l’Om, l’anima indirizzata al Brahman come una saetta.

E un giorno passarono i samana attraverso la città di lui: asceti girovaghi, tre uomini secchi e spenti, né vecchi né giovani, con spalle impolverate e sanguinose, seminudi, arsi dal sole, circondati di solitudine, estranei e ostili al mondo, forestieri nel regno degli uomini come macilenti sciacalli. Spirava da loro un’aura di cheta passione, di devozione fino all’annientamento, di spietata rinuncia alla personalità.

A sera, dopo l’ora della contemplazione, lui comunicò a lui: «Domani mattina per tempo, amico mio, lui andrà dai samana. Diventerà un samana anche lui».

A queste parole lui impallidì, e nel volto immobile dell’amico lesse la decisione, inarrestabile come la saetta, scagliata dall’arco. Subito, al primo sguardo, lui si rese conto: ora comincia, ora trova lui la sua via, ora comincia il suo destino a germogliare, e con il suo il mio. E divenne pallido, come una buccia di banana secca.

«O lui,» esclamò «te lo permetterà tuo padre?».

lui sollevò lo sguardo, come uno che si ridesta. Fulmineamente lesse nell’anima di lui: vi lesse la paura, vi lesse la dedizione.

«O lui,» rispose sommessamente «è inutile sprecar parole. Domani all’alba comincerò la vita dei samana. Non parliamone più».

lui entrò nella camera dove suo padre sedeva sopra una stuoia di corteccia, s’avanzò alle sue spalle e rimase là, fermo, finché suo padre s’accorse che c’era qualcuno dietro di lui. Disse il brahmano: «Sei tu, lui? Allora di’ quel che sei venuto per dire».

Parlò lui: «Col tuo permesso, padre mio. Sono venuto ad annunciarti che desidero abbandonare la tua casa domani mattina e recarmi fra gli asceti. Diventare un samana, questo è il mio desiderio. Voglia il padre mio non opporsi».

Tacque il brahmano: tacque così a lungo che nella piccola finestra le stelle si spostarono e il loro aspetto mutò, prima che venisse rotto il silenzio nella camera. Muto e immobile stava ritto il figlio con le braccia conserte, muto e immobile sedeva il padre sulla stuoia, e le stelle passavano in cielo. Finalmente parlò il padre: «Non s’addice a un brahmano pronunciare parole violente e colleriche. Ma l’irritazione agita il mio cuore. Ch’io non senta questa preghiera una seconda volta dalla tua bocca».

Il brahmano si alzò lentamente; lui restava in piedi, muto, con le braccia conserte.

«Che aspetti?» chiese il padre.

Disse lui: «Tu lo sai».

Irritato uscì il padre dalla stanza, irritato cercò il suo giaciglio e si coricò.

Dopo un’ora, poiché il sonno tardava, il brahmano si alzò, passeggiò in su e in giù, uscì di casa. Guardò attraverso la piccola finestra della stanza, e vide lui in piedi, con le braccia conserte: non s’era mosso. Come un pallido bagliore emanava dalla sua veste bianca. Col cuore pieno d’inquietudine, il padre ritornò al suo giaciglio.

E venne di nuovo dopo un’ora, venne dopo due ore, guardò attraverso la piccola finestra, vide lui in piedi, nel chiaro di luna, al bagliore delle stelle, nelle tenebre. E ritornò ogni ora, in silenzio, guardò nella camera, vide quel ragazzo in piedi, immobile, ed il suo cuore si riempì di collera, il suo cuore si riempì di disagio, il suo cuore si riempì d’incertezza, il suo cuore si riempì di compassione.

Ritornò nell’ultima ora della notte, prima che il giorno spuntasse, entrò nella stanza, vide il giovane in piedi, e gli parve grande, quasi straniero.

«lui,» chiese «che attendi?».

«Tu lo sai».

«Starai sempre così ad aspettare che venga giorno, mezzogiorno e sera?».

«Starò ad aspettare».

«Ti stancherai, lui».

«Mi stancherò».

«Ti addormenterai, lui».

«Non mi addormenterò».

«Morirai, lui».

«Morirò».

«E preferisci morire, piuttosto che obbedire a tuo padre?».

«lui ha sempre obbedito a suo padre».

«Allora rinunci al tuo proposito?».

«lui farà ciò che suo padre gli dirà di fare».

Le prime luci del giorno entravano nella stanza. Il brahmano vide che lui tremava leggermente sulle ginocchia. Nel volto di lui, invece, non si vedeva alcun tremito: gli occhi guardavano lontano. Allora il padre s’accorse che lui non abitava già più con lui in quella casa: lui l’aveva già abbandonato.

Il padre posò la mano sulla spalla di lui.

«Andrai nella foresta,» disse «e diverrai un samana. Se nella foresta troverai la beatitudine, ritorna, e insegnami la beatitudine. Se troverai la delusione, ritorna: riprenderemo insieme a sacrificare agli dèi. Ora va’ a baciar tua madre, dille dove vai. Ma per me è tempo di andare al fiume e di compiere la prima abluzione».

Tolse la mano dalla spalla di suo figlio, e uscì. lui barcollò, quando provò a muoversi. Ma fece forza alle sue membra, s’inchinò davanti al padre e andò dalla mamma, per fare come suo padre aveva prescritto.

Quando alle prime luci del giorno, lentamente, con le gambe indolenzite, lasciò la città ancora silenziosa, un’ombra, che era accucciata presso l’ultima capanna, si levò e s’unì al pellegrino: lui.

«Sei venuto» disse lui, e sorrise.

«Sono venuto» disse lui.





PRESSO I SAMANA




La sera di quello stesso giorno essi raggiunsero gli asceti, gli scarni samana, cui si offersero compagni e discepoli. Vennero accolti.

lui fece dono della sua veste a un povero brahmano incontrato sulla strada. Non portava più che il perizoma e una tunica color terra, senza cuciture. Mangiava soltanto una volta al giorno, e mai cibi cotti. Digiunò per quindici giorni. Digiunò per ventotto giorni. Dalle cosce e dalle guance gli sparì la carne. Dai suoi occhi smisuratamente ingranditi parevano prendere il volo ardenti visioni, unghie lunghissime uscivano dalle sue dita rinsecchite, e sul mento germogliava un’arida barba stopposa. Gelido diventava il suo sguardo quando incontrava donne; la sua bocca si contraeva con disprezzo quand’egli in una città doveva accompagnarsi con uomini ben vestiti. Vedeva i mercanti commerciare, i principi andare a caccia, la gente in lutto piangere i suoi morti, le meretrici far copia di sé, i medici affannarsi per i loro ammalati, i sacerdoti stabilire il giorno per la semina, gli amanti amare, le madri allattare i loro bimbi – e tutto ciò non era degno dello sguardo dei suoi occhi, tutto mentiva, tutto puzzava, puzzava di menzogna, tutto simulava significato e felicità e bellezza, e tutto era inconfessata putrefazione. Amaro era il sapore del mondo. La vita, tormento.

Una meta, una sola, si proponeva lui: diventare vuoto, vuoto di sete, vuoto di desideri, vuoto di sogni, vuoto di gioia e di dolore. Morire a se stesso, non essere più «Io», trovare la pace con il cuore svuotato, nella spersonalizzazione del pensiero rimanere aperto al miracolo, questa era la sua meta. Quando ogni residuo dell’Io fosse superato ed estinto, quando ogni brama e ogni impulso tacesse nel cuore, si sarebbe destata allora l’ultima essenza, lo strato più profondo dell’essere, quello che non è più Io: il grande mistero.

Tacendo lui restava in piedi sotto il sole a picco, ardendo di dolore, ardendo di sete, finché non sentisse più né dolore né sete. Tacendo stava in piedi sotto la pioggia; l’acqua gli cadeva dai capelli sulle spalle gelate, sui fianchi e sulle gambe gelate, e il penitente restava in piedi, finché spalle e gambe non fossero più gelate, ma tacessero e stessero chete. Tacendo egli s’accoccolava sul giaciglio di spine, e dalla pelle riarsa gocciolava il sangue, il marcio gemeva dalle piaghe, e lui rimaneva rigido, immobile, finché più non colasse il sangue, finché più nulla pungesse, finché più nulla bruciasse.

lui si tirava su a sedere e imparava l’economia del respiro, imparava a emettere poco fiato, imparava a sospendere la respirazione. Imparava, partendo dal respiro, ad assopire il palpito del cuore, imparava a ridurne i battiti, finché fossero pochi e sempre più radi.

Istruito dal più vecchio dei samana, lui praticò la spersonalizzazione, praticò la concentrazione, secondo le nuove norme dei samana. Un airone volava sopra il boschetto di bambù e lui accoglieva quell’airone nella propria anima, volava sopra boschi e montagne, era airone, mangiava pesci, provava la fame degli aironi, parlava la lingua gracchiante degli aironi, moriva la morte degli aironi. Uno sciacallo morto giaceva sulla rena del fiume, e l’anima di lui penetrava in quella carogna, era sciacallo morto, giaceva sulla riva, si gonfiava, puzzava, marciva, era dilaniata dalle iene, scuoiata dagli avvoltoi, diventava scheletro, polvere, si librava sulla campagna. E poi l’anima di lui faceva ritorno, era stata morta, putrefatta, polverizzata, aveva gustato la torbida ebbrezza del ciclo dell’esistenza, e ora si tendeva ansiosamente per una nuova sete, come un cacciatore all’agguato, verso lo spiraglio per il quale a tale ciclo si potesse sfuggire, dove si spezzasse la catena delle cause ultime e cominciasse la pace dell’eterno. Egli uccideva i propri sensi, uccideva la propria memoria, sgusciava fuori dal proprio Io in mille forme estranee, era bestia, era carogna, era pietra, era legno, era acqua, e ogni volta si ritrovava al risveglio – splendesse il sole oppur la luna –, era di nuovo Io, rientrava nel ciclo dell’esistenza, sentiva sete, superava la sete, sentiva nuova sete.

Molto apprese lui dai samana, molte vie imparò a percorrere per uscire dal proprio Io. Percorse la via della spersonalizzazione attraverso il dolore, attraverso la volontaria sofferenza e il superamento del dolore, della fame, della sete, della stanchezza. Percorse la via della spersonalizzazione attraverso la meditazione, svuotando la mente da ogni immagine per mezzo del pensiero. Queste e altre vie apprese a percorrere, mille volte abbandonò il proprio Io, per ore e per giorni indugiò nel non-Io. Ma anche se queste vie uscivano inizialmente dall’Io, all’Io la loro fine riconduceva pur sempre. Mille volte lui poteva sfuggire dal suo Io, indugiare nel nulla, trattenersi in una bestia, nella pietra; inevitabile era il ritorno, inesorabile l’ora in cui egli – splendesse il sole oppure la luna, sotto la pioggia o nell’ombra – ritrovava se stesso, ed era di nuovo l’Io-lui, e di nuovo provava il tormento di non poter sfuggire al ciclo dell’esistenza.

Accanto a lui viveva lui, come la sua ombra, percorreva le stesse vie, si sottoponeva agli stessi sforzi. Raramente parlavano tra loro di qualcos’altro che non fosse il culto e gli esercizi che il culto richiedeva. Talvolta andavano loro due attraverso i villaggi, a mendicare il cibo per sé e per i loro maestri.

«Che ne pensi, lui?» disse una volta lui durante una di queste peregrinazioni per elemosina «che ne pensi tu? Abbiamo fatto progressi? Abbiamo raggiunto la meta?».

Rispose lui: «Abbiamo imparato, e impariamo ancora. Tu diventerai un grande samana, lui. Hai appreso così in fretta ogni esercizio, spesso i vecchi samana per te hanno provato ammirazione. Un giorno tu sarai un santo, o lui».

Disse lui: «Io non sono di questo parere, amico mio. Ciò che ho imparato finora presso i samana, o lui, avrei potuto impararlo più presto e più semplicemente. In qualunque bettola di malaffare, amico mio, tra carrettieri e giocatori di dadi, l’avrei potuto imparare».

Disse lui: «lui si prende gioco di me. Come avresti potuto imparare, là, tra quegli sciagurati, la concentrazione, la sospensione del respiro, l’insensibilità alla fame e al dolore?».

E lui disse piano, come se parlasse a se stesso: «Che cos’è la concentrazione? Che cosa l’abbandono del corpo? Che cos’è il digiuno? Che cosa la sospensione del respiro? Tutto questo è fuga dall’Io, breve pausa nel tormento d’essere Io, è un effimero stordirsi contro il dolore insensato della vita. La stessa evasione, lo stesso effimero stordimento prova il bovaro all’osteria, quando si tracanna alcuni bicchieri d’acquavite o di latte di cocco fermentato. Allora costui non sente più il proprio Sé, allora non sente più le pene della vita, allora prova un effimero stordimento. E prova lo stesso, sonnecchiando sul suo bicchiere di acquavite, che provano lui e lui, quando riescono a sfuggire, grazie a lunghi esercizi, dai loro corpi, e a indugiare nel non-Io. Così è, o lui».

Disse lui: «Così dici tu, amico mio, eppure sai bene che lui non è un bovaro, né un samana un ubriacone. Certo il beone trova lo stordimento, certo trova breve tregua ed evasione, ma egli ritorna dalla sua ebbrezza e ritrova tutto come prima, non è diventato più saggio, non ha raccolto conoscenza, non è salito di un gradino più in alto».

E lui replicò con un sorriso: «Non lo so, non sono mai stato un beone. Ma che io, lui, nelle mie pratiche e concentrazioni trovo soltanto un breve stordimento e rimango tanto lontano dalla saggezza, dalla liberazione, quanto lo ero infante nel ventre della madre, questo lo so, lui, questo lo so».

E un’altra volta che lui e lui avevano lasciato il bosco per andare a mendicare nel villaggio un po’ di cibo per i loro fratelli e maestri, di nuovo lui prese a parlare e disse: «Ma ora, o lui, siamo veramente sulla retta via? Ci accostiamo davvero alla conoscenza? Ci avviciniamo davvero alla liberazione? O non ci aggiriamo piuttosto in un cerchio, noi che miravamo invece a sottrarci al ciclo dell’esistenza?».

Disse lui: «Molto abbiamo appreso, lui, molto rimane ancora da apprendere. Non ci moviamo in cerchio, ci moviamo verso l’alto, il cerchio è una spirale, e di molti gradini siamo già ascesi».

Rispose lui: «Che età credi che abbia il più vecchio dei nostri samana, il nostro venerabile maestro?».

Disse lui: «Il più vecchio di noi potrà avere un sessant’anni».

E lui: «Sessant’anni è vissuto, e il nirvana non l’ha mai raggiunto. Ne vivrà settanta, ottanta, e tu e io, anche noi, diverremo vecchi e faremo i nostri esercizi, digiuneremo, mediteremo. Ma il nirvana non lo raggiungeremo: non lo raggiungerà il maestro, non lo raggiungeremo noi. O lui, di tutti i samana che esistono non uno, io credo, neanche uno, raggiunge il nirvana. Troviamo conforti, troviamo da stordirci, acquistiamo abilità con le quali cerchiamo d’illuderci. Ma l’essenziale, la strada delle strade non la troviamo».

«Non pronunciare,» disse lui «non pronunciare così terribili parole, lui! Come sarebbe possibile che fra tanti sapienti, fra tanti brahmani, fra tanti austeri e venerabili samana, fra tanti uomini che cercano, fra tanti uomini che si applicano con tutta l’anima loro, fra tanti santi non uno debba trovare la strada delle strade?».

Ma lui rispose, con una voce in cui trapelavano a un tempo tristezza e scherno, una voce lieve, un po’ triste, ma anche alquanto beffarda: «Presto, lui, il tuo amico abbandonerà questa via dei samana che ha così a lungo percorso con te. Io soffro la sete, o lui, e su questa lunga via dei samana la mia sete non si è per nulla placata. Sempre ho sofferto la sete del sapere, sempre sono stato pieno d’interrogativi. Ho interrogato i brahmani, d’anno in anno, ho interrogato i sacri Veda, d’anno in anno. Forse, o lui, sarebbe stato altrettanto efficace, altrettanto saggio e altrettanto utile interrogare il bucero o lo scimpanzé. Lungo tempo ho impiegato, o lui, e non ne sono ancora venuto a capo, per imparare questo: che non si può imparare nulla! Nella realtà non esiste, io credo, quella cosa che chiamiamo “imparare”. C’è soltanto, o amico, un sapere, che è ovunque, che è Atman, che è in me e in te e in ogni essere. E così comincio a credere: questo sapere non ha nessun peggior nemico che il voler sapere, che l’imparare».

lui si fermò di botto in mezzo alla strada, alzò le mani e disse: «Non crucciare, lui, non spaventare l’amico tuo con simili discorsi! In verità, paura risvegliano le tue parole nel mio cuore. Ma pensa dunque: che ne sarebbe della santità delle preghiere, che ne sarebbe della dignità dei brahmani, della santità dei samana, se fosse così come tu dici, se non fosse possibile imparare?! Che ne sarebbe allora, o lui, di tutto ciò che sulla terra v’ha di santo, di venerabile, di degno?!».

E lui mormorò un versetto tra sé e sé, un versetto di una Upanishad:





Chi s’immerge meditando, con puro intelletto, nell’Atman,

Parole non v’hanno ad esprimere la beatitudine del suo cuore.





Ma lui taceva. Pensava alle parole che lui gli aveva dette, e le pensava a fondo.

Sì, pensava a testa bassa, che cosa rimarrebbe ancora di tutto ciò che ci pareva sacro? Che cosa rimane? Che cosa resta confermato? E scosse il capo.

Un giorno – erano circa tre anni che i due giovani vivevano con i samana, partecipando ai loro esercizi spirituali –, un giorno giunse fino a loro, passata per mille bocche, una notizia, una voce, una fama: un uomo era apparso, chiamato Gotama, il Sublime, il Buddha, che aveva superato in sé il dolore del mondo ed era riuscito a fermare la ruota delle rinascite. Percorreva il paese insegnando, circondato di giovani, senza ricchezze, senza casa, senza donna, avvolto nel giallo saio dell’asceta, ma con fronte serena: un beato. E principi e brahmani si inchinavano a lui e diventavano suoi discepoli.

Questa fama, questa voce, questa leggenda risuonava qua e là, si propagava, nelle città ne parlavano i brahmani, nella foresta i samana, e sempre quel nome di Gotama, il Buddha, ritornava alle orecchie dei giovani, in un’aureola ora buona ora cattiva, oggetto di lode e di scherno.

Come quando in un paese infierisce la peste, e sorga la notizia che in qualche luogo ci sia un uomo, un saggio, un taumaturgo, cui la parola o il respiro bastino a guarire ogni vittima del contagio, e come allora questa novella percorre il paese e ognuno ne parla, molti credono, molti dubitano, ma molti anche si mettono senz’altro in cammino per cercare il saggio, il salvatore, così percorse il paese quella leggenda, diffondendosi come un profumo, la leggenda di Gotama, il Buddha, il saggio della stirpe dei Sakya. A lui era congenita, così affermavano i suoi fedeli, la somma sapienza, egli si ricordava della sua precedente vita, egli aveva raggiunto il nirvana e non sarebbe rientrato mai più nel ciclo delle rinascite, mai più sarebbe stato sommerso nella torbida corrente delle forme. Si riferivano di lui cose magnifiche e incredibili: aveva fatto miracoli, aveva sottomesso il demonio, aveva parlato con gli dèi. Ma i suoi nemici e gli increduli dicevano che questo Gotama era un vacuo seduttore, che passava i suoi giorni nelle mollezze, disprezzava i sacrifici, non aveva alcuna dottrina e non praticava esercizi né mortificazione.

Dolce suonava la leggenda del Buddha, un incanto si sprigionava da queste notizie. Certo il mondo era malato, dura da sopportare era la vita, ed ecco, qui sembrava che sgorgasse una fonte, qui sembrava che risuonasse un messaggio consolatore, benigno, pieno di nobili promesse. Dappertutto dove la fama del Buddha si spandeva, in ogni contrada dell’India ascoltavano i giovani attentamente, con desiderio e speranza, e tra i figli dei brahmani delle città e dei villaggi ogni pellegrino e ogni forestiero era benvenuto, se portava notizie di lui, del Sublime, del Sakyamuni.

Anche ai samana nel bosco, anche a lui, anche a lui era pervenuta la voce, lentamente, a gocce, e ogni goccia grave di speranza, ogni goccia grave di dubbio. Non ne parlarono a lungo, poiché il più anziano dei samana non sentiva volentieri questo discorso. Era venuto a sapere che quel sedicente Buddha era stato in precedenza un asceta ed era vissuto nella foresta, ma poi aveva fatto ritorno alle mollezze e ai piaceri del mondo: non faceva quindi alcuna stima di questo Gotama.

«O lui,» così parlò una volta lui al suo amico «quest’oggi fui al villaggio e un brahmano m’invitò a entrare nella sua casa, e nella sua casa c’era il figlio d’un brahmano del Magadha: costui ha visto con i suoi occhi il Buddha e l’ha sentito predicare. In verità, il cuore mi dolse in petto, e io pensai tra me: oh potessi anch’io, oh potessimo anche noi, lui e io, vivere quell’ora in cui sentiremo la dottrina dalla bocca di quell’uomo perfetto! Parla, amico mio, non vogliamo anche noi andar laggiù ad ascoltare la dottrina dalla bocca del Buddha?».

Disse lui: «Sempre, o lui, avevo pensato che lui sarebbe rimasto fra i samana, sempre avevo creduto che fosse suo scopo diventar vecchio, di sessanta, di settant’anni, e sempre continuare a praticare le arti e gli esercizi che adornano il samana. Ma guarda un po’, io non conoscevo abbastanza lui, poco sapevo del suo cuore. E ora ecco che tu vuoi, carissimo, prendere un’altra strada e andare laggiù dove il Buddha annuncia la sua dottrina».

Disse lui: «A te piace burlare, lui. Ma possa tu sempre continuare a burlarmi! Forse non s’è destato anche in te un desiderio, un ardore di ascoltare questa dottrina? E non m’hai detto una volta che non avresti più seguito per molto la via dei samana?».

Allora rise lui, alla maniera sua, mentre sul tono della sua voce si stendeva un’ombra di tristezza e anche un’ombra di canzonatura, e disse: «Bene, lui, bene hai parlato: il tuo ricordo è stato molto a proposito. Ma vogliti anche ricordare del resto che hai udito da me, e cioè che sono diventato diffidente e stanco verso le dottrine e verso l’apprendere, e che scarsa è la mia fede nelle parole che ci vengono dai maestri. Tuttavia sta bene, mio caro, sono pronto ad ascoltare quella dottrina, sebbene nel mio cuore io creda che di tale dottrina il meglio l’abbiamo già sperimentato».

Disse lui: «La tua deliberazione rallegra il mio cuore. Ma dimmi, come potrebbe essere possibile? Come potrebbe la dottrina del Buddha, prima ancora che noi l’abbiamo intesa, aver maturato per noi i suoi frutti migliori?».

Disse lui: «Godiamoci questi frutti, o lui, e attendiamo quelli che verranno! Ma il frutto di cui già ora andiamo debitori a Gotama consiste in ciò, che egli ci porta via dai samana! Se poi egli abbia anche altro e di meglio da darci, questo, o amico, lo vedremo: attendiamo intanto con cuore tranquillo».

Quello stesso giorno lui notificò al più vecchio dei samana la propria decisione di volerlo lasciare. Ciò gli rese noto con quella cortesia e quella modestia che si addicono a un giovane e a un discepolo. Ma il samana andò in collera a sentire che i due giovani lo volevano abbandonare, e alzò la voce con grossolane parole di oltraggio.

lui si spaventò e rimase altamente imbarazzato, ma lui accostò la bocca all’orecchio di lui e gli sussurrò: «Ora voglio mostrare al vecchio che qualcosa con lui ho pure imparato».

Ponendosi ben vicino di fronte al samana, con l’anima tutta concentrata, colse col proprio sguardo lo sguardo del vecchio e lo avvinse, lo fece ammutolire, disarmò la sua volontà e l’assoggettò alla propria, ordinandogli di fare, senza tante storie, ciò che egli da lui esigeva. Il vecchio ammutolì sbarrando gli occhi, la sua volontà si allentò, le braccia gli caddero penzoloni, e impotente egli dovette subire la fascinazione di lui. Anzi, i pensieri di lui s’impadronirono del samana, ed egli dovette eseguire quel che essi gli comandavano. Perciò il vecchio s’inchinò parecchie volte, eseguì gesti di benedizione, pronunciò balbettando un pio augurio di buon viaggio. E i giovani ricambiarono gli inchini ringraziando, ricambiarono l’augurio, e salutando si dipartirono.

Per strada disse lui: «O lui, non sapevo che tanto avessi appreso dai samana. È difficile, molto difficile esercitare una simile magia su un vecchio samana. In verità, se tu fossi rimasto con loro, avresti presto imparato a camminare sulle acque».

«Non desidero camminare sulle acque» rispose lui.«Queste arti le lascio volentieri ai vecchi samana».





GOTAMA




Nella città di Savathi anche i bambini conoscevano il nome del sublime Buddha, e ogni famiglia si dava d’attorno per riempire le ciotole delle elemosine ai discepoli di Gotama, che mendicavano in silenzio. Nei dintorni della città si trovava il soggiorno preferito di Gotama, il boschetto di Jetavana, che il ricco mercante Anathapindika, un devoto ammiratore del Sublime, aveva offerto in dono a lui e ai suoi discepoli.

Nella loro peregrinazione in cerca del soggiorno di Gotama, i due giovani asceti s’erano informati del cammino da seguire: e tutte le risposte ricevute, come in genere i racconti uditi, li indirizzarono a questo luogo. Come giunsero a Savathi, subito, nella prima casa alla cui porta si fermarono a chiedere, venne loro offerto cibo; ed essi accettarono il cibo e lui interrogò la donna che glielo porgeva:

«Vorremmo sapere, o donna gentile, dove si trattiene il Buddha, il Venerabilissimo, poiché noi siamo due samana del bosco, e siam venuti per vedere lui, il Perfetto, e apprendere la dottrina dalle sue labbra».

Disse la donna: «Veramente in buon punto siete arrivati voi, samana del bosco. Sappiate che a Jetavana, nel giardino di Anathapindika si trattiene il Sublime. Là potrete passar la notte, voi, pellegrini, poiché là appunto vi è spazio sufficiente per le folle innumerevoli che affluiscono a sentire la dottrina dalle sue labbra».

Si rallegrò allora lui e pieno di gioia esclamò: «Bene dunque, così la nostra meta è raggiunta e il nostro cammino finito! Ma dicci, tu, buona madre dei pellegrini, lo conosci tu il Buddha, l’hai visto coi tuoi occhi?».

Disse la donna: «Molte volte l’ho visto, il Sublime. Spesso accadeva di vederlo passare per le strade, silenzioso, nel suo mantello giallo: tacendo porge la ciotola delle elemosine alle porte delle case e la ritrae colma di offerte».

lui ascoltava entusiasmato e avrebbe ancor voluto chiedere e sapere tante cose. Ma lui lo esortò a procedere oltre. Ringraziarono e partirono, e raramente ebbero ancora bisogno di chiedere la strada, perché molti pellegrini e monaci della comunità di Gotama erano in cammino per Jetavana. Come vi giunsero, nella notte, era un continuo movimento di nuovi arrivi, continue domande e risposte di gente che chiedeva e otteneva ospitalità. I due samana, avvezzi alla vita nel bosco, trovarono presto e in silenzio un ricovero, e vi riposarono fino al mattino.

Al sorgere del sole videro con stupore quale folla di credenti e curiosi avesse pernottato in quel luogo. Per tutti i sentieri del magnifico boschetto passeggiavano monaci in tunica gialla, sedevano qua e là sotto gli alberi, immersi nella contemplazione o in elevati discorsi; le aiuole ombrose presentavano l’aspetto d’una città, piene di uomini ronzanti come api. La maggior parte dei monaci uscivano con la ciotola delle elemosine, per raccogliere in città il cibo dell’unico pasto giornaliero, quello di mezzogiorno. Anche il Buddha stesso, l’Illuminato, soleva fare di mattina il suo giro per mendicare.

lui lo vide, e lo riconobbe subito, come se un dio gliel’avesse additato. Lo vide, un ometto semplice, dalla veste gialla, che camminava tranquillo con in mano la sua ciotola per le elemosine.

«Guarda là!» disse piano lui a lui. «Quello là è il Buddha».

Attentamente guardò lui il monaco in tunica gialla, che non pareva distinguersi in nulla dai cento e cento altri monaci. E tosto anche lui si rese conto: sì, era quello. E lo seguirono, osservandolo.

Il Buddha andava per la sua strada, modesto e immerso nei propri pensieri; la sua faccia tranquilla non era né allegra né triste, solo pareva illuminata da un lieve sorriso interiore. Con un sorriso nascosto, cheto, tranquillo, non dissimile da un bambino sano e ben disposto, camminava il Buddha; portava la tunica e posava i piedi tale e quale come tutti i suoi monaci, esattamente secondo la regola. Ma il suo volto e il suo passo, il suo sguardo chetamente abbassato, la sua mano che pendeva immota, e perfino ogni dito della mano penzolante immota, esprimevano pace, esprimevano perfezione: nulla in lui che tradisse ricerca, imitazione, egli respirava dolcemente in una quiete imperitura, in un’imperitura luce, in una pace inviolabile.

Così camminava Gotama verso la città, per raccogliere elemosine, e i due samana lo riconobbero unicamente dalla perfezione della sua calma, dalla tranquillità della sua immagine, in cui non vi era ricerca, non vi era desiderio, non imitazione, non sforzo, ma solo luce e pace.

«Oggi ascolteremo la dottrina dalle sue labbra» disse lui.

lui non rispose. Era poco curioso della dottrina, non credeva che essa gli potesse apprendere qualcosa di nuovo; non meno di lui, ne aveva già sentito tante e tante volte esporre il contenuto, sia pure grazie a resoconti di seconda e terza mano. Ma egli fissava attentamente la testa di Gotama, le sue spalle, i suoi piedi, la mano penzolante immota, e gli pareva che ogni articolazione in ogni dito di quella mano fosse dottrina, parlasse, spirasse, emanasse, riflettesse verità. Quest’uomo, questo Buddha era intriso di verità, fin nel minimo gesto del suo dito mignolo. Quest’uomo era santo. Mai lui aveva tanto venerato un uomo, mai aveva tanto amato un uomo quanto costui.

I due seguirono il Buddha fino alla città e ritornarono silenziosi: per quel giorno contavano di astenersi dal cibo. Videro Gotama ritornare, lo videro consumare il pasto nel cerchio dei suoi discepoli – ciò che egli mangiò non avrebbe saziato nemmeno un uccello – e lo videro ritirarsi nell’ombra degli alberi del mango.

Ma verso sera, quando il calore decrebbe e la vita si rianimava nell’accampamento e tutti si raggrupparono, udirono il Buddha predicare. Udirono la sua voce, e anche questa era perfetta, di perfetta calma, piena di pace. Gotama predicò la dottrina del dolore: l’origine del dolore, la via per superare il dolore. Tranquillo e chiaro fluiva il suo pacato discorso. Dolore era la vita, pieno di dolore il mondo, ma la liberazione dal dolore s’era trovata: l’avrebbe trovata chi seguisse la via del Buddha.

Con voce dolce ma ferma parlava il Sublime: insegnò le quattro nobili verità, insegnò l’ottuplice sentiero, pazientemente ripercorse la consueta via della dottrina, degli esempi, delle ripetizioni. Limpida e calma si librava la sua voce sugli ascoltatori, come una luce, come un cielo stellato.

Quando il Buddha – già era scesa la notte – conchiuse il suo discorso, diversi pellegrini si fecero avanti e pregarono d’essere accolti nella comunità, e trovarono rifugio nella dottrina. E Gotama li accolse dicendo: «Bene avete appreso la dottrina, bene vi è stata annunciata. Unitevi a noi e procedete in santità, per preparare la fine d’ogni dolore».

Ed ecco anche lui s’avanzò, il timido lui, e disse: «Anch’io voglio rifugiarmi presso il Sublime e la sua dottrina» e pregò d’essere accolto nella comunità dei discepoli, e fu accolto.

Subito dopo, poiché il Buddha s’era ritirato per il riposo della notte, lui si volse a lui e parlò con fuoco:«lui, non a me s’addice di muoverti rimprovero. Tutti e due abbiamo ascoltato il Sublime, tutti e due abbiamo appreso la dottrina. lui ha sentito la dottrina e s’è rifugiato in lei. Ma tu, mio degno amico, non vuoi anche tu seguire il sentiero della liberazione? Vuoi indugiare, vuoi aspettare ancora?».

lui si destò come da un sogno, quando sentì le parole di lui. A lungo lo fissò nel volto. Poi parlò sommessamente, e nella sua voce non c’era scherno: «lui, amico mio, ora tu hai fatto il passo, ora tu hai scelto la tua strada. Sempre, lui, tu sei stato mio amico, sempre tu m’hai seguito a distanza di un passo. Spesso avevo pensato: non farà mai, lui, un passo da solo, senza di me, non ad altri ubbidiente che alla sua anima? Ed ecco, ora tu sei diventato un uomo, e scegli da te la tua strada. Possa tu percorrerla fino alla fine, amico mio! Possa tu trovare la liberazione!».

lui, che non comprendeva ancora pienamente, ripeté con un tono d’impazienza la sua domanda: «Parla dunque, ti prego, carissimo! Dimmi che certamente non può essere altrimenti: anche tu, mio dotto amico, verrai a rifugiarti presso il Buddha sublime!».

lui posò la mano sulla spalla di lui: «Tu non hai badato al mio augurio e alla mia benedizione, lui. Te lo ripeto: possa tu percorrere questa via fino in fondo! Possa tu trovare la liberazione!».

In quell’istante lui capì che l’amico l’aveva abbandonato, e cominciò a piangere.

«lui!» chiamò tra i singhiozzi.

lui gli parlò benignamente: «Non dimenticare, lui, che ora appartieni ai samana del Buddha! A patria e parenti hai rinunciato; hai rinunciato al tuo ceto e ai tuoi successi, alla tua personale volontà, e all’amicizia. Così vuole la dottrina, così vuole il Sublime. Così tu stesso hai voluto. Domani, o lui, ti lascerò».

Ancora a lungo passeggiarono gli amici nel bosco, a lungo giacquero senza trovar sonno. E sempre lui ricominciava a insistere presso l’amico, perché non volesse anch’egli rifugiarsi nella dottrina di Gotama, quale difetto vi trovasse dunque. Ma lui si sottraeva sempre alle spiegazioni e diceva: «Sta’ contento, lui! Ottima è la dottrina del Sublime, come potrei trovarvi un difetto?».

Assai per tempo attraversò il giardino un seguace di Buddha, uno dei suoi monaci più anziani, e chiamò a sé tutti i neofiti rifugiatisi nella dottrina, per imporre loro la tunica gialla e istruirli circa le prime norme e i primi doveri del loro stato. Allora lui si fece forza, abbracciò ancora una volta l’amico della sua giovinezza e si riunì alla cerchia dei novizi.

Ma lui passeggiava pensieroso attraverso il boschetto.

S’imbatté così in Gotama, il Sublime, e lo salutò rispettosamente e poiché lo sguardo del Buddha era pieno di bontà e di dolcezza, il giovane si fece animo e chiese al degno uomo il permesso di parlargli. Con un cenno silenzioso il Sublime assentì.

Parlò lui: «Ieri, o Sublime, mi fu dato di ascoltare la tua mirabile dottrina. Insieme col mio amico io venni da lontano per ascoltare la dottrina. E ora il mio amico rimarrà con i tuoi uomini, egli si rifugia in te. Ma io riprendo il mio pellegrinaggio».

«Come ti piace» disse il degno uomo cortesemente.

«Troppo ardite sono le mie parole,» continuò lui«ma non vorrei lasciare il Sublime senza avergli esposto schiettamente il mio pensiero. Vuole il Venerabile prestarmi ascolto ancora un momento?».

Con un cenno silenzioso il Buddha assentì.

Disse lui: «Una cosa, o Venerabilissimo, ho ammirato sopra ogni altra nella tua dottrina. Tutto in essa è perfettamente chiaro e dimostrato; come una perfetta catena, mai e in nessun luogo interrotta, tu mostri il mondo: un’eterna catena, contesta di cause e di effetti. Mai ciò è stato visto con tanta chiarezza, né esposto in modo più irrefutabile; certamente più vivo deve battere il cuore in petto a ogni brahmano quand’egli, attraverso la tua dottrina, vede il mondo come una perfetta concatenazione, senza soluzioni di continuità, limpido come un cristallo, non dipendente dal caso, non dipendente dagli dèi. Se esso sia buono o cattivo, se la vita vi sia gioia o dolore, resti pure in sospeso (possibile, forse, che questa non sia la cosa essenziale); ma l’unità del mondo, la connessione di tutti gli avvenimenti, l’inclusione di ogni essere, grande e piccolo, nella stessa corrente, nella stessa legge di causalità, del divenire e del morire, questo risplende chiaramente dalla tua sublime dottrina, o Perfettissimo. Ma ora, secondo la tua stessa dottrina, in un punto è interrotta questa unità e consequenzialità di tutte le cose, attraverso una piccola falla irrompe in questo mondo unitario qualcosa di estraneo, qualcosa di nuovo, qualcosa che prima non esisteva e che non può essere indicato né dimostrato: la tua dottrina del superamento del mondo, della liberazione. Ma con questa piccola falla, con questa piccola rottura viene di nuovo infranto e compromesso l’intero ordinamento del mondo unitario ed eterno. Voglimi perdonare, se ho osato proporti quest’obiezione».

Tranquillo e immobile l’aveva ascoltato Gotama. Quindi parlò a sua volta, il Perfetto: parlò con la sua voce benigna, con la sua voce chiara e cortese: «Tu hai udito la dottrina, o figlio di brahmano, e torna a tuo onore di avervi riflettuto così profondamente. Tu vi hai trovato una falla, un errore. Possa tu andar oltre col pensiero. Permetti solo che io ti metta in guardia, o tu che sei avido di sapere, contro la molteplicità delle opinioni e contro le dispute puramente verbali. Le opinioni non contano niente, possono essere belle o odiose, intelligenti o stolte, ognuno può adottarle o respingerle. Ma la dottrina che hai udito da me, non è mia opinione, e il suo scopo non è di spiegare il mondo agli uomini avidi di sapere. Un altro è il suo scopo: la liberazione dal dolore. Questo è ciò che Gotama insegna, null’altro».

«Perdona il mio ardire, o Sublime» disse il giovane. «Non per avere una discussione con te, una discussione puramente terminologica, ti ho parlato poc’anzi in questo modo. In verità, hai ragione: contano poco le opinioni. Ma permettimi di dire ancora questo: non un minuto io ho dubitato di te. Non un minuto ho dubitato che tu sei Buddha, che tu hai raggiunto la meta, la somma meta verso la quale si affaticano tante migliaia di brahmani e di figli di brahmani. Tu hai trovato la liberazione dalla morte. Essa è venuta a te attraverso la tua ricerca, ti è venuta incontro sulla tua stessa strada, attraverso il pensiero, la concentrazione, la conoscenza, l’illuminazione. Non ti è venuta attraverso la dottrina! E – tale è il mio pensiero, o Sublime – nessuno perverrà mai alla liberazione attraverso una dottrina! A nessuno, o Venerabile, tu potrai mai, con parole, e attraverso una dottrina, comunicare ciò che avvenne in te nell’ora della tua illuminazione! Molto contiene la dottrina del Buddha illuminato: a molti essa insegna a vivere rettamente, a evitare il male. Ma una cosa non contiene questa dottrina così limpida, così degna di stima: non contiene il segreto di ciò che il Sublime stesso ha vissuto, egli solo fra centinaia di migliaia. Questo è ciò che ho pensato e compreso mentre ascoltavo la dottrina. Questo è il motivo per cui continuo la mia peregrinazione: non per cercare un’altra e migliore dottrina, poiché lo so, che non ve n’è alcuna, ma per abbandonare tutte le dottrine e tutti i maestri e raggiungere da solo la mia meta o morire. Ma spesso ripenserò a questo giorno, o Sublime, e a quest’ora, in cui i miei occhi videro un Santo».

Chetamente fissavano il suolo gli occhi del Buddha, chetamente raggiava in perfetta calma il suo viso imperscrutabile.

«Possano i tuoi pensieri non essere errori!» parlò lentamente il Venerabile. «Possa tu giungere alla meta! Ma dimmi, hai tu visto la schiera dei miei samana, dei molti miei fratelli che nella dottrina hanno cercato il loro rifugio? E credi tu, o samana forestiero, credi tu che per tutti costoro sarebbe meglio abbandonare la dottrina e rientrare nella vita del mondo e dei piaceri?».

«Lungi da me un tale pensiero!» esclamò lui. «Possano essi rimanere tutti fedeli alla dottrina, possano raggiungere la loro meta! Non tocca a me giudicare la vita di un altro! Solo per me, per me soltanto devo giudicare, devo scegliere, devo scartare. Liberazione dall’Io è quanto cerchiamo noi samana, o Sublime. Se io diventassi ora uno dei tuoi discepoli, o Venerabile, mi avverrebbe – temo – che solo in apparenza, solo illusoriamente il mio Io giungerebbe alla quiete e alla liberazione, ma in realtà, esso continuerebbe a vivere e a ingigantirsi, poiché lo materierei della dottrina, della mia devozione e del mio amore per te, della comunità con i monaci!».

Con un mezzo sorriso, con immutata e benigna serenità Gotama guardò il forestiero negli occhi e lo congedò con un gesto appena percettibile.

«Tu sei intelligente, o samana» disse il Venerabile. «Sai parlare con intelligenza, amico mio. Stai in guardia da soverchia intelligenza!».

Il Buddha s’allontanò, e il suo sguardo e il suo mezzo sorriso rimasero per sempre incisi nella memoria di lui.

Mai ho visto un uomo guardare, sorridere, sedere, camminare a quel modo, egli pensava, così veramente desidero anch’io saper guardare, sorridere, sedere e camminare, così libero, venerabile, modesto, aperto, infantile e misterioso. Così veramente guarda e cammina soltanto l’uomo che è disceso nell’intimo di se stesso. Bene, cercherò anch’io di discendere nell’intimo di me stesso.

Ho visto un uomo, pensava lui, un uomo unico, davanti al quale ho dovuto abbassare lo sguardo. Davanti a nessun altro voglio mai più abbassare lo sguardo: a nessun altro. Nessuna dottrina mi sedurrà mai più, poiché non m’ha sedotto la dottrina di quest’uomo.

Il Buddha m’ha derubato, pensava lui, m’ha derubato, eppure è ben più prezioso ciò che egli mi ha donato. M’ha derubato del mio amico, di colui che credeva in me e che ora crede in lui, che era la mia ombra e che ora è l’ombra di Gotama. Ma mi ha donato lui, mi ha fatto dono di me stesso.





RISVEGLIO




Quando lui lasciò il boschetto nel quale rimaneva il Buddha, il Perfetto, e nel quale rimaneva lui, allora egli sentì che in quel boschetto restava dietro di lui anche tutta la sua vita passata e da lui si separava. Su questa sensazione, che lo riempiva tutto, egli venne riflettendo mentre s’allontanava a lento passo. Profondamente vi pensò, come attraverso un’acqua profonda si lasciò calare fino al fondo di questa sensazione, fin là dove riposano le cause ultime, poiché conoscere le cause ultime, questo appunto è pensare – così gli pareva – e solo per questa via le sensazioni diventano conoscenze e non vanno perdute, ma al contrario si fanno essenziali e cominciano a irradiare ciò che in esse è contenuto.

Rifletteva lui nel suo lento cammino. Riconobbe che non era più un giovinetto, ma era diventato un uomo. Riconobbe che una cosa l’aveva abbandonato, così come il serpente viene abbandonato dalla sua vecchia pelle, che una cosa non era più presente in lui, che l’aveva accompagnato durante tutta la sua giovinezza, e gli era appartenuta: il desiderio di avere maestri e di conoscere dottrine. L’ultimo maestro che era apparso sulla sua strada, il sommo e sapientissimo maestro, il più santo di tutti, il Buddha, anche questo egli l’aveva abbandonato, aveva dovuto separarsi da lui, non aveva potuto accogliere la sua dottrina.

Sempre più lento andava il pensieroso e si chiedeva frattanto:«Ma che cos’è dunque ciò che avevi voluto apprendere dalle dottrine e dai maestri, e che essi, pur avendoti rivelato tante cose, non sono riusciti a insegnarti?». Ed egli trovò: «L’Io era, ciò di cui volevo apprendere il senso e l’essenza. L’Io era, ciò di cui volevo liberarmi, ciò che volevo superare. Ma non potevo superarlo, potevo soltanto ingannarlo, potevo soltanto fuggire o nascondermi davanti a lui. In verità, nessuna cosa al mondo ha tanto occupato i miei pensieri come questo mio Io, questo enigma ch’io vivo, d’essere uno, distinto e separato da tutti gli altri, d’essere lui! E su nessuna cosa al mondo so tanto poco quanto su di me, lui!».

Colpito da questo pensiero s’arrestò improvvisamente nel suo lento cammino meditativo, e tosto da questo pensiero ne balzò fuori un altro, che suonava: «Che io non sappia nulla di me, che lui mi sia rimasto così estraneo e sconosciuto, questo dipende da una causa fondamentale, una sola: io avevo paura di me, ero in fuga da me stesso! L’Atman cercavo, il Brahman cercavo, e volevo smembrare e scortecciare il mio Io, per trovare nella sua sconosciuta profondità il nocciolo di tutte le cortecce, l’Atman, la vita, il divino, l’assoluto. Ma proprio io, intanto, andavo perduto a me stesso».

lui schiuse gli occhi e si guardò intorno, un sorriso gli illuminò il volto, e un profondo sentimento, come di risveglio da lunghi sogni, lo percorse fino alla punta dei piedi. E subito si rimise a correre, correva in fretta, come un uomo che sa quel che ha da fare.

«Oh!» pensava respirando profondamente «ora lui non me lo voglio più lasciar scappare! Basta, cominciare il pensiero e la mia vita con l’Atman e col dolore del mondo! Basta, uccidermi e smembrarmi, per scoprire un segreto dietro le rovine! Non sarà più lo Yoga-Veda a istruirmi, né l’Atharva-Veda, né gli asceti, né alcuna dottrina. È da me che voglio imparare, di me stesso voglio essere il discepolo, voglio conoscermi, svelare quel mistero che ha nome lui».

Si guardò attorno come se vedesse per la prima volta il mondo. Bello era il mondo, variopinto, raro e misterioso era il mondo! Qui era azzurro, là giallo, più oltre verde, il cielo pareva fluire lentamente come i fiumi, immobili stavano il bosco e la montagna, tutto bello, tutto enigmatico e magico, e in mezzo v’era lui, lui, l’uomo sulla via del risveglio, sulla strada che conduce a se stesso. Tutto ciò, tutto quel giallo e azzurro, fiume e bosco penetrava per la prima volta attraverso la vista in lui, non era più l’incantesimo di Mara, non era più il velo di Maya, non era più insensata e accidentale molteplicità del mondo delle apparenze, spregevole agli occhi del brahmano, che, tutto dedito ai suoi profondi pensieri, sdegna la molteplicità e solo dell’unità va in cerca. L’azzurro era azzurro, il fiume era fiume, e anche se nell’azzurro e nel fiume l’Uno e il divino vivevano nascosti a lui, tale era appunto la natura e il senso del divino, d’esser qui giallo, là azzurro, là cielo, là bosco e qui lui. Il senso e l’essenza delle cose erano non in qualche cosa oltre e dietro loro, ma nelle cose stesse, in tutto.

«Come sono stato sordo e ottuso!» pensava, e camminava intanto rapidamente. «Quando uno legge uno scritto di cui vuole conoscere il senso, non ne disprezza i segni e le lettere, né li chiama illusione, accidente e involucro senza valore, bensì li decifra, li studia e li ama, lettera per lettera. Io invece, io che volevo leggere il libro del mondo e il libro del mio proprio essere, ho disprezzato i segni e le lettere, a favore d’un significato congetturato in precedenza, ho chiamato illusione il mondo delle apparenze, ho chiamato il mio occhio e la mia lingua fenomeni accidentali e senza valore. No, tutto questo è finito, ora son desto, mi sono risvegliato davvero e oggi nasco per la prima volta».

Mentre rivolgeva tali pensieri, si fermò tuttavia improvvisamente, come se una serpe fosse apparsa sulla strada davanti ai suoi piedi.

Poiché improvvisamente anche questo gli si era rivelato: egli, che in realtà si trovava come un risvegliato o come un nuovo nato, doveva ricominciare interamente la sua vita. Ancora in quello stesso mattino, quando aveva lasciato Jetavana, il boschetto di quel Sublime, e già era in atto di ridestarsi, già era sulla strada che riconduce a se stesso, era stata sua intenzione e gli era parso perfettamente ovvio e naturale, dopo gli anni del suo noviziato ascetico, far ritorno a casa sua, da suo padre. Ma ora per la prima volta, proprio in quell’istante in cui egli s’era arrestato come se una serpe giacesse sulla sua strada, s’era destata in lui anche questa idea: «Io non sono più quel che ero, non sono più asceta, non sono più sacerdote, non sono più brahmano. Che dunque vado a fare a casa di mio padre? Studiare? Offrire sacrifici? Praticare la concentrazione? Tutto questo è passato, tutto questo non si trova più sul mio cammino».

Immobile restò lui, e per un attimo, la durata d’un respiro, un gelo gli strinse il cuore, ed egli lo sentì gelare nel petto come una povera bestiola, un uccello o un leprotto, quando s’accorse quanto fosse solo. Per anni e anni era rimasto senza casa e non se n’era accorto. Ora lo sentiva. Sempre, finora, anche nella più profonda concentrazione, egli era rimasto il figlio di suo padre, era stato brahmano, d’alto ceto, un uomo dello spirito. Adesso non era più che lui, il risvegliato, e nient’altro. Trasse un profondo sospiro, e per un attimo si sentì gelare. Rabbrividì. Nessuno era così solo come lui. Non v’era un nobile che non appartenesse all’ambiente dei nobili, non v’era un artigiano che non appartenesse all’ambiente degli artigiani; e fra i loro pari tutti trovavano ricetto, ne condividevano la vita, ne parlavano la lingua. Non v’era un brahmano che non fosse annoverato fra i brahmani e non vivesse con loro, non v’era un asceta che non potesse trovar ricetto nella società dei samana, e anche il più sperduto eremita della foresta non era uno e solo, anche lui era circondato da aderenti, anche lui apparteneva a una categoria che gli faceva da patria. lui s’era fatto monaco, e mille monaci erano suoi fratelli, portavano un abito come il suo, condividevano la sua fede, parlavano il suo linguaggio. Ma lui, lui, a quale comunità apparteneva? Di chi avrebbe condiviso la vita? Di chi avrebbe parlato il linguaggio?

Da questo momento in cui il mondo circostante parve disciogliersi intorno a lui, in cui egli rimase abbandonato come in cielo una stella solitaria, da questo momento di gelo e di sgomento lui emerse, più di prima sicuro del proprio Io, vigorosamente raccolto. Lo sentiva: questo era stato l’ultimo brivido del risveglio, l’ultimo spasimo del nascimento. E tosto riprese il suo cammino, mosse il passo rapido e impaziente, non più verso casa, non più verso il padre, non più indietro.





PARTE SECONDA

a Wilhelm Gundert

mio cugino in Giappone





KAMALA




A ogni passo del suo cammino lui imparava qualcosa di nuovo, poiché il mondo era trasformato e il suo cuore ammaliato. Vedeva il sole sorgere sopra i monti boscosi e tramontare oltre le lontane spiagge popolate di palme. Di notte vedeva ordinarsi in cielo le stelle, e la falce della luna galleggiare come una nave nell’azzurro. Vedeva alberi, stelle, animali, nuvole, arcobaleni, rocce, erbe, fiori, ruscelli e fiumi; vedeva la rugiada luccicare nei cespugli al mattino, alti monti azzurri e diafani nella lontananza; gli uccelli cantavano e le api ronzavano, il vento vibrava argentino nelle risaie. Tutto questo era sempre esistito nei suoi mille aspetti variopinti, sempre erano sorti il sole e la luna, sempre avevano scrosciato i torrenti e ronzato le api, ma nel passato tutto ciò non era stato per lui che un velo effimero e menzognero calato davanti ai suoi occhi, considerato con diffidenza e destinato a essere trapassato e dissolto dal pensiero, poiché non era realtà: la realtà era al di là delle cose visibili. Ma ora il suo occhio liberato s’indugiava al di qua, vedeva e riconosceva le cose visibili, cercava la sua patria in questo mondo, non cercava la realtà, né aspirava ad alcun al di là. Bello era il mondo a considerarlo così: senza indagine, così semplicemente, in una disposizione di spirito infantile. Belli la luna e gli astri, belli il ruscello e le sue sponde, il bosco e la roccia, la capra e il maggiolino, il fiore e la farfalla. Bello e piacevole andar così per il mondo e sentirsi così bambino, così risvegliato, così aperto all’immediatezza delle cose, così fiducioso. Diverso era ora l’ardore del sole sulla pelle, il refrigerio dell’ombra nel bosco, diverso il gusto dell’acqua nei ruscelli e nei pozzi, il sapore delle zucche e delle banane. Brevi erano i giorni, brevi le notti, ogni ora volava via rapida come vela sul mare, e sotto la vela una barca carica di tesori, piena di gioia. lui vedeva un popolo di scimmie agitarsi su tra i rami nell’alta volta del bosco e ne udiva lo strepito selvaggio e ingordo. lui vedeva un montone inseguire una pecora e congiungersi con lei. Tra le canne di una palude vedeva il luccio cacciare affannato verso sera: davanti a lui i pesciolini sciamavano a frotte rapidamente, guizzando e balenando fuor d’acqua impauriti; un’incalzante e appassionata energia si sprigionava dai cerchi precipitosi che l’impetuoso cacciatore tracciava nell’acqua.

Tutto ciò era sempre stato, ed egli non l’aveva mai visto: non vi aveva partecipato. Ma ora sì, vi partecipava e vi apparteneva. Luce e ombra attraversavano la sua vista, le stelle e la luna gli attraversavano il cuore.

Cammin facendo lui si ricordò anche di tutto ciò che gli era successo nel giardino di Jetavana, della dottrina che vi aveva ascoltato, del Buddha divino, della separazione da lui, della conversazione col Sublime. Gli ritornarono alla mente le sue stesse parole, quelle che aveva detto al Sublime, ogni parola, e con stupore si accorgeva che in quell’occasione aveva detto cose di cui, allora, non aveva ancora esatta coscienza. Ciò che egli aveva detto a Gotama: che il segreto e il tesoro di lui, del Buddha, non era la dottrina, ma l’inesprimibile e ininsegnabile che egli una volta aveva vissuto nell’ora della sua illuminazione, ed era proprio per sperimentare questo che lui si era adesso incamminato, questo cominciava ora a sperimentare. Di se stesso doveva far ora esperienza. Già da un pezzo s’era persuaso che il suo Sé era l’Atman, di natura ugualmente eterna che quella del Brahman. Ma mai aveva realmente trovato questo Sé, perché aveva voluto pigliarlo con la rete del pensiero. Anche se il corpo non era certamente il Sé, e non lo era il gioco dei sensi, non lo era neppure il pensiero, non l’intelletto, non la saggezza acquisita, non l’arte appresa di trarre conclusioni e dal già pensato dedurre nuovi pensieri. No, anche questo mondo del pensiero restava di qua, e non conduceva a nessuna meta uccidere l’accidentale Io dei sensi per impinguare il non meno accidentale Io del pensiero e dell’erudizione. Belle cose l’una e l’altra, i sensi e i pensieri, dietro alle quali stava nascosto il significato ultimo; a entrambe occorreva porgere ascolto, entrambe occorreva esercitare, entrambe bisognava guardarsi dal disprezzare o dal sopravvalutare, di entrambe occorreva servirsi per origliare alle voci più profonde dell’animo. A nulla egli voleva d’ora innanzi aspirare, se non a ciò cui la voce gli comandasse d’aspirare, in nessun luogo indugiarsi, se non dove glielo consigliasse la voce. Perché un giorno Gotama, nell’ora fatidica, s’era seduto sotto l’albero della Bodhi, dove l’illuminazione scese in lui? Aveva udito una voce, una voce nel proprio cuore, che gli ordinava di cercare riposo sotto quell’albero, ed egli non aveva anteposto penitenze, sacrifici, abluzioni o preghiera, non cibo o bevanda, non sonno né sogni; egli aveva obbedito alla voce. Obbedire così, non a un comando esterno, ma solo alla voce, essere pronto così, questo era bene, questo era necessario, null’altro era necessario.

Durante la notte, mentre dormiva nella capanna di paglia d’un barcaiolo sulla riva del fiume, lui ebbe un sogno: lui gli stava innanzi, in una gialla tunica da asceta. Triste sembrava lui, e triste chiedeva: perché mi hai abbandonato? Allora egli abbracciava lui, lo cingeva con le braccia, e mentre lo tirava al proprio petto e lo baciava, non era più lui, ma una donna, e dall’abito della donna sfuggiva un seno rigonfio a cui lui s’attaccava e beveva: dolce e forte il sapore del latte di quel seno. Sapeva di donna e d’uomo, di sole e di bosco, di bestia e di fiore, d’ogni frutto, d’ogni piacere. Inebbriava e privava della coscienza. Quando lui si svegliò, pallido, scintillava il fiume attraverso la porta della capanna e nel bosco echeggiava profondo e sonoro l’oscuro richiamo della civetta.

Quando il giorno fu cominciato, lui pregò il suo ospite, il barcaiolo, di traghettarlo oltre il fiume. Il barcaiolo lo traghettò sulla sua zattera di bambù; l’ampia distesa d’acqua s’imporporava nella luce del mattino.

«Un bel fiume» diss’egli al suo compagno.

«Sì,» rispose il barcaiolo «bellissimo fiume, io lo amo più d’ogni altra cosa. Spesso lo ascolto, spesso lo guardo negli occhi, e sempre ho imparato qualcosa da lui. Molto si può imparare da un fiume».

«Ti ringrazio, mio benefattore» disse lui quando saltò sull’altra riva. «Non ho alcun dono con cui ricambiare la tua ospitalità, né ho denaro per pagarti il traghetto. Non ho casa, io, sono un figlio di brahmano e un samana».

«L’avevo ben visto,» disse il barcaiolo «e non m’aspettavo nessun compenso da te, e nessun dono in cambio dell’ospitalità. Mi darai il dono un’altra volta».

«Lo credi?» chiese lui di buon umore.

«Sicuramente. Anche questo ho imparato dal fiume: tutto ritorna! Anche tu, o samana, ritornerai. Ora addio! Possa la tua amicizia essere il mio compenso. Ricordati di me quando sacrifichi agli dèi».

Si separarono sorridendo. Sorridendo si rallegrò lui dell’amicizia e della cortesia del barcaiolo. «È come lui,» pensava sorridendo «tutti coloro che incontro sul mio cammino sono come lui. Tutti sono riconoscenti, mentre avrebbero essi stessi diritto a riconoscenza. Tutti sono sottomessi, tutti desiderano essere amici, desiderano obbedire e pensare meno che si può. Bambini son gli uomini».

Verso mezzogiorno passò attraverso un villaggio. Davanti alle capanne di loto bambini ruzzolavano sulla strada, giocavano con semi di zucca e conchiglie, gridavano e s’azzuffavano, ma scapparono tutti spaventati davanti al samana forestiero. All’estremità del villaggio la strada attraversava un ruscello, e sulla riva del ruscello era inginocchiata una giovane donna e lavava. Come lui la salutò, ella levò il capo e lo guardò sorridendo, sì che egli le vide balenare il bianco degli occhi. Egli le rivolse un augurio, come si suol fare tra viaggiatori, e le chiese quanto cammino ci fosse ancora fino alla città grande. Allora ella si alzò e gli si avvicinò: bella le splendeva la bocca nel giovane volto. Scambiò con lui alcune parole scherzose, gli chiese se avesse già mangiato, se fosse vero che i samana di notte dormono soli nei boschi e non possono tener donne con sé. Ciò dicendo pose il suo piede sinistro sul destro di lui e fece un movimento come fa la donna quando invita l’uomo a quella forma di godimento d’amore che i libri della dottrina chiamano «la salita sull’albero». lui si sentì divampare il sangue e poiché in quell’istante gli ritornò in mente il suo sogno, egli si chinò un poco verso la donna e le baciò la bruna punta del seno. Quindi sollevando lo sguardo vide il suo volto sorridere vogliosamente e gli occhi rimpicciolirsi e quasi dissolversi nel desiderio.

Anche lui sentì desiderio, e si commosse la sua virilità; ma, come non aveva ancora mai toccato donna, le sue mani, già pronte ad afferrare, esitarono un momento. E in quel momento udì, rabbrividendo, una voce dentro di sé, e la voce diceva: no. Allora sparì ogni incanto dal volto sorridente della giovinetta, egli non vide più altro che l’umido sguardo d’una bestiola in calore. L’accarezzò affettuosamente sulla guancia, si distolse da lei e scomparve davanti ai suoi occhi delusi con passo leggero nel canneto di bambù.

Quello stesso giorno raggiunse, prima di sera, una grande città, e si rallegrò, poiché desiderava ardentemente trovarsi fra gli uomini. A lungo era vissuto nei boschi, e la capanna di paglia del barcaiolo, in cui aveva dormito quella notte, era stata, dopo molto tempo, il primo tetto che si trovasse ad avere sul capo.

All’ingresso della città, presso un bel boschetto cintato, s’imbatté nel pellegrino una piccola schiera di servitori e servitrici carichi di ceste. In mezzo a loro, in un’adorna lettiga portata da quattro persone, sedeva su cuscini rossi, sotto un baldacchino variopinto, una signora, la padrona. lui si fermò presso l’ingresso del boschetto e contemplò la sfilata del corteo, guardò i servi, le ancelle, le ceste, guardò la lettiga e vide nella lettiga la dama. Sotto neri capelli dall’alta acconciatura egli vide un volto molto luminoso, molto tenero, molto vivace, una bocca rossa come un fico appena spezzato, sopracciglia curate e dipinte in alto arco, occhi neri intelligenti e vivaci, collo fragile e sottile che emergeva dal corpetto verde e oro; le candide mani riposavano lunghe e sottili, con larghi cerchi d’oro ai polsi.

lui vide quanto fosse bella, e rise il suo cuore. S’inchinò profondamente quando la lettiga si avvicinò, e rialzandosi spiò nel caro volto luminoso, lesse per un istante nei vividi occhi sotto l’alto arco delle sopracciglia, respirò una ventata di profumo ignoto. Sorridendo accennò un saluto la bella donna, per un attimo, quindi sparì nel boschetto, e dietro a lei i servi.

Così mi accosto a questa città, pensò lui, sotto un dolce presagio. Avrebbe avuto voglia di entrare subito in quel boschetto, ma si trattenne, e solo allora si rese conto del modo con cui servitori e ancelle l’avevano considerato all’ingresso, con quanto disprezzo, con quanta diffidenza, con quanta repulsione.

Sono ancora un samana, pensò, ancor sempre un asceta e un mendicante. Non posso rimanere in questo stato; non così posso pretendere di entrare nel boschetto. E rise.

Dalla prima persona in cui s’imbatté per strada s’informò sul boschetto e sul nome di quella donna, e apprese che quello era il boschetto di Kamala, la celebre cortigiana, e che oltre a quel boschetto ella possedeva una casa in città.

Allora egli entrò in città. Adesso aveva uno scopo.

Perseguendo questo scopo si lasciò inghiottire dalla città, s’immerse nella corrente delle strade, si fermò nelle piazze, riposò sui gradini di pietra in riva al fiume. Verso sera strinse amicizia con un garzone barbiere che aveva visto lavorare nell’ombra di un portico e poi aveva ritrovato, intento alla preghiera, in un tempio di Vishnu. Gli raccontò le storie di Vishnu e di Lakshmi, poi passò la notte dormendo presso le barche ormeggiate in riva al fiume e di buon mattino, prima che i primi clienti entrassero nella bottega, si fece radere la barba e tagliare i capelli dal garzone barbiere, nonché pettinare la chioma e ungere di essenze profumate. Poi andò a bagnarsi nel fiume.

Nel tardo pomeriggio, quando la bella Kamala giungeva in lettiga al suo boschetto, lui stava all’ingresso: s’inchinò e ricevette il saluto della cortigiana. Ma all’ultimo dei servi che sfilavano in corteo egli fece un cenno e ordinò di annunciare alla signora che un giovane brahmano desiderava parlarle. Dopo un poco ritornò il servo, lo invitò a seguirlo, lo condusse silenziosamente in un padiglione dove Kamala riposava su un divano, e lo lasciò solo con lei.

«Non sei tu che eri là fuori già ieri e che m’hai salutata?» chiese Kamala.

«Certo: ti ho già vista ieri e ti ho salutata».

«Ma ieri non avevi la barba, e i capelli lunghi e impolverati?».

«Bene hai osservato, nulla è sfuggito al tuo sguardo. Tu hai visto lui, il figlio del brahmano, che ha abbandonato casa sua per diventare un samana e per tre anni è stato veramente un samana. Ma ora ho abbandonato quella strada, e venni in questa città, e la prima in cui m’imbattei, quando ancora non ero in città, fosti tu. Per dirti questo sono venuto, o Kamala! Tu sei la prima donna a cui lui parli altrimenti che con occhi bassi. Mai più voglio abbassare gli occhi, quando una bella donna mi sta di fronte».

Kamala sorrise e giocherellò col suo ventaglio di penne di pavone. E chiese: «E solo per dirmi questo lui è venuto a me?».

«Per dirti questo e per ringraziarti di essere così bella. E se non ti dispiace, Kamala, vorrei pregarti d’essere mia amica e maestra, poiché non so ancora nulla dell’arte in cui tu sei maestra».

Questa volta Kamala rise a voce spiegata.

«Mai mi è successo, amico, che un samana venisse a me dal bosco per mettersi alla mia scuola! Mai mi è successo che venisse a me un samana dai capelli lunghi e con un vecchio perizoma consunto! Molti giovanotti vengono a me, e tra questi anche figli di brahmani, ma vengono ben vestiti, ben calzati, uno squisito profumo nei capelli e molto denaro in tasca. Così, o samana, sono fatti i giovanotti che vengono a trovarmi».

Parlò lui: «Ecco che già comincio a imparare da te. Anche ieri ho già imparato. Già ho smesso la barba, ho pettinato e profumato i capelli. Poco è ciò che ancora mi manca, o eccelsa: abiti eleganti, scarpe fini, denaro in tasca. Sappi che lui s’è proposto scopi ben più difficili che queste bagatelle, e c’è riuscito. Perché mai non dovrei riuscire in ciò che ieri mi sono proposto: diventare tuo amico e apprendere da te le gioie dell’amore! Tu mi sarai maestra, Kamala: ho appreso cose ben più difficili di ciò che mi devi insegnare. E ora dunque: non ti basta lui così com’è, con i capelli profumati, ma senz’abiti, senza scarpe, senza denaro?».

Ridendo esclamò Kamala: «No, caro mio, ancora non mi basta. Abiti devi avere, abiti eleganti, e scarpe, scarpe fini, e molto denaro in tasca, e doni per Kamala. Lo sai ora, samana del bosco? Te ne sei ben preso nota?».

«Ben me ne sono preso nota» rispose lui. «Come potrei non prender nota di ciò che viene da una tal bocca! La tua bocca è come un fico appena spezzato, Kamala. Anche la mia bocca è rossa e fresca, e piacerà alla tua, vedrai. Ma dimmi, bella Kamala, non hai proprio nessuna paura del samana del bosco che è venuto a imparare l’amore?».

«Perché mai dovrei aver paura di un samana, uno sciocco samana del bosco, che viene dal regno degli sciacalli e ancora non sa che cosa siano le donne?».

«Oh, ma è forte, il samana, e non ha paura di nulla. Egli potrebbe costringerti, bella fanciulla. Potrebbe rapirti. Potrebbe farti male».

«No, samana, di questo non ho paura. Ha mai avuto paura, un samana o un brahmano, che qualcuno potesse venire ad afferrarlo e gli strappasse la sua dottrina, la sua devozione e la profondità del suo ingegno? No, perché questi beni appartengono a lui in proprio, ed egli ne dona solo ciò che vuol dare, e solo a chi vuole. E lo stesso, proprio lo stesso è per Kamala e per le gioie dell’amore. Bella e rossa è la bocca di Kamala, ma provati a baciarla contro il volere di Kamala e non ne trarrai una goccia di dolcezza, da quella bocca che tanta dolcezza sa distillare! Tu apprendi agevolmente, o lui; ebbene, impara anche questo: l’amore si può mendicare, comprare, riceverlo in dono, si può trovarlo per caso sulla strada, ma non si può estorcere. Quella che hai escogitato è una via sbagliata. No, sarebbe un peccato se un bel giovanotto come te volesse cominciare così male».

lui fece un inchino, e sorrise. «Peccato sarebbe, Kamala, quanto hai ragione! Sarebbe oltremodo peccato. No, non una goccia di dolcezza della tua bocca deve andarmi perduta, né a te della mia. Dunque resta inteso: lui ritornerà quando abbia ciò che ancora gli manca: abiti, scarpe, denaro. Ma dimmi, cara Kamala, non puoi darmi ancora un piccolo consiglio?».

«Un consiglio? E perché no? Chi non darebbe di buon grado un consiglio a un povero samana ignorante, che arriva dai boschi degli sciacalli?».

«Cara Kamala, allora consigliami: dove devo andare a trovare al più presto quelle tre cose?».

«Caro mio, questo è quanto molti vorrebbero sapere. Devi eseguire ciò che hai imparato e farti dare in cambio denaro, abiti, scarpe. Non c’è altro mezzo, per un povero, di procurarsi denaro. Che cosa sai fare, dunque?».

«Io so pensare. So aspettare. So digiunare».

«Nient’altro?».

«Niente. Però... so anche comporre versi. Vuoi darmi un bacio per una poesia?».

«Te lo darò se la tua poesia mi piace. Sentiamo un po’».

lui si raccolse un momento, quindi pronunciò questi versi:





Nel suo ombroso boschetto entrava la bella Kamala,

all’ingresso del boschetto stava il bruno samana.

Profondamente s’inchinò quando vide il Fior di Loto,

con un sorriso ringraziò Kamala.

Più ameno, pensò il giovane, che sacrificare agli dèi,

più ameno è sacrificare alla bella Kamala.





Kamala batté le mani con forza, sì che i braccialetti d’oro tintinnarono.

«Belli sono i tuoi versi, bruno samana, e veramente io non ci faccio un cattivo affare se ti do in cambio un bacio».

Ella lo invitò a sé con gli occhi, lui chinò il proprio volto sul suo, e posò la bocca su quella bocca che era come un fico appena spezzato. Lungamente lo baciò Kamala, e con profondo stupore lui sentì quanto ella lo istruisse, quanto fosse sapiente, quanto lo dominasse, ora respingendolo e ora attirandolo, e soprattutto intuì come dietro a questo primo bacio stesse una lunga, una bene ordinata, bene esperimentata serie di baci, l’uno dall’altro diverso, che ancora lo attendevano. Rimase lì esterrefatto, respirando profondamente, e in quel momento era come un bambino stupito per la copia del sapere e per la quantità di cose da imparare che gli si schiudono davanti agli occhi.

«Bellissimi sono i tuoi versi,» esclamò Kamala «se fossi ricca li pagherei a peso d’oro. Ma ti riuscirà difficile guadagnare coi versi tanto denaro quanto te ne occorre. Perché ti occorre molto denaro, se vuoi diventare l’amico di Kamala».

«Come sai baciare, Kamala!» balbettò lui.

«Sì, so baciare bene, e appunto per questo non mi mancano abiti, scarpe, braccialetti e ogni sorta di belle cose. Ma che sarà di te? Non sai fare nient’altro che pensare, digiunare e verseggiare?».

«Conosco anche gli inni dei sacrifici,» disse lui «ma non li voglio più cantare. Conosco anche formule magiche, ma non le voglio più pronunciare. Ho letto le Scritture...».

«Un momento» lo interruppe Kamala. «Sai leggere? E scrivere?».

«Certo che so. Tanti sanno leggere e scrivere».

«Non tanti come credi. Io per la prima. Va benissimo che tu sappia leggere e scrivere, molto bene. Anche delle formule magiche avrai ancora bisogno».

A questo punto arrivò di corsa un’ancella e sussurrò qualcosa all’orecchio della padrona.

«Mi arriva una visita» esclamò Kamala. «Svelto, sparisci, lui; nessuno deve vederti qui, ricordati! Ci rivedremo domani».

Ma ella comandò ancora all’ancella di dare al pio brahmano una veste bianca. Senza ben rendersi conto di come ciò avvenisse, lui si vide spinto via dall’ancella, per sentieri traversi condotto in un padiglione, fornito d’una veste, guidato in mezzo ai cespugli e insistentemente ammonito a scomparire al più presto e non visto dal boschetto.

Tutto contento, fece come gli era stato comandato. Avvezzo alla foresta, fu un gioco per lui scavalcare la siepe e uscire silenziosamente dal boschetto. Ritornò soddisfatto in città, portando sottobraccio la veste arrotolata. Giunto a una locanda frequentata da viaggiatori, si piazzò accanto alla porta, mendicò in silenzio un po’ di cibo, in silenzio si mangiò un pezzo di torta di riso. Forse già domani – pensava – non mendicherò più il cibo da nessuno.

Improvviso divampò in lui l’orgoglio. Non era più un samana, era indegno di lui il mendicare. Gettò la torta di riso a un cane e restò senza cibo.

«Semplice è la vita che si conduce qui nel mondo» pensava lui. «Non presenta difficoltà di sorta. Tutto era difficile, faticoso e, in definitiva, privo di speranze, quand’ero ancor samana. Ora tutto è facile, facile come la lezione di bacio che Kamala mi ha impartito. Ho bisogno d’abiti e denaro, e nient’altro. Bell’affare! Queste sono piccolezze, a portata di mano, non son problemi che ci si debba perdere il sonno».

S’era subito informato circa la casa di città di Kamala, e là si trovò il giorno dopo.

«Andiamo bene» ella gli gridò incontro. «Sei aspettato da Kamaswami, il più ricco mercante della città. Se gli vai a genio, ti assumerà in servizio. Sii furbo, bruno samana. Da altri gli ho fatto parlare di te. Sii cortese con lui: è molto potente. Ma non essere troppo modesto! Non voglio che tu divenga un suo servo: devi diventare un suo pari, altrimenti non sarò soddisfatta di te. Kamaswami comincia a diventare vecchio e pigro. Se gli vai a genio, può darsi che ti affidi grandi cose».

lui la ringraziò e rise, ed ella, come apprese che non aveva toccato cibo né ieri né oggi, gli fece portare pane e frutta e lo rifocillò.

«Hai avuto fortuna» gli disse all’atto di separarsi. «Le porte ti si aprono innanzi l’una dopo l’altra. Come fai? Hai qualche incantesimo?».

lui disse: «Ieri ti raccontai che so pensare, aspettare e digiunare, ma tu trovasti che ciò non serve a nulla. Eppure serve molto, Kamala, lo vedrai. Vedrai che gli sciocchi samana del bosco imparano e sanno molte belle cose che voi non sapete. Ier l’altro ero ancora un mendicante dalla barbaccia incolta, ieri ho già baciato Kamala, e presto sarò un mercante e avrò denaro e tutte quelle cose di cui tu fai tanto conto».

«È un fatto» ammise Kamala. «Ma come ti troveresti senza di me? Che saresti se Kamala non ti aiutasse?».

«Cara Kamala,» disse lui, drizzandosi in tutta la sua altezza «quand’io venni nel tuo boschetto feci il primo passo. Era mio proposito imparare l’amore da questa bellissima donna. Dal momento in cui formulai il proposito seppi anche che l’avrei attuato. Sapevo che mi avresti aiutato, ne fui certo fin dal tuo primo sguardo all’ingresso del boschetto».

«Ma se io non avessi voluto?».

«Tu hai voluto. Vedi, Kamala, se tu getti una pietra nell’acqua, essa si affretta per la via più breve fino al fondo. E così è di lui, quando ha una meta, un proposito. lui non fa nulla. lui aspetta, pensa, digiuna, ma passa attraverso le cose del mondo come la pietra attraverso l’acqua, senza far nulla, senza agitarsi: egli viene attratto, e si lascia cadere. La sua meta lo tira a sé, poiché nell’anima propria egli non fa penetrar nulla che potrebbe contrastare a tale meta. Questo è ciò che lui ha imparato dai samana. Questo è ciò che gli stolti chiamano magia, credendo che sia opera dei demoni. Nulla è opera di demoni, non esistono demoni. Ognuno può compiere una magia, ognuno può raggiungere i propri fini, se sa pensare, se sa aspettare, se sa digiunare».

Kamala lo ascoltava. Amava la sua voce, amava lo sguardo dei suoi occhi.

«Forse è così,» disse piano «così come tu dici, amico. Forse è anche così che lui è un bell’uomo, il suo sguardo piace alle donne, e per questo la fortuna gli corre incontro».

lui prese congedo con un bacio. «Così sia, mia maestra. Possa sempre piacerti il mio sguardo, possa sempre da te corrermi incontro la fortuna!».





TRA GLI UOMINI-BAMBINI




lui andò dal mercante Kamaswami. Gli fu indicata una bella casa; fra preziosi tappeti, servi lo condussero a una camera, dove rimase in attesa del padrone di casa.

Entrò Kamaswami, un uomo vivace e duttile, dai capelli molto incanutiti, con occhi accorti e guardinghi e bocca avida. L’ospite e il padrone di casa si salutarono cortesemente.

«Mi è stato detto» cominciò il mercante «che tu sei un brahmano molto istruito, ma che cerchi un impiego presso un mercante. Sei caduto in miseria, brahmano, per cercare impiego?».

«No,» disse lui «non sono caduto in miseria e non son mai stato in miseria. Sappi che vengo dai samana, presso i quali sono vissuto per molto tempo».

«Se vieni dai samana, come fai a non essere in miseria? Non vivono i samana in assoluta povertà?».

«Povero lo sono,» disse lui «non possiedo niente, se è questo che intendi dire. Certamente sono povero. Ma lo sono volontariamente, quindi non sono in miseria».

«Ma di che vuoi vivere se non possiedi nulla?».

«Non ci ho mai pensato, signore. Per più di tre anni sono vissuto nella più assoluta povertà, e non ho mai pensato di che potessi vivere».

«Allora sei vissuto dei beni degli altri».

«Probabilmente è così. Anche il mercante vive dei beni degli altri».

«Ben detto. Ma egli non prende la roba agli altri per nulla; dà in cambio la propria merce».

«Così pare, difatti, che stia la cosa. Ognuno prende, ognuno dà. Così è la vita».

«Ma permetti: se tu non possiedi nulla cosa vuoi dare?».

«Ognuno dà di quel che ha. Il guerriero dà la forza, il mercante la merce, il saggio la saggezza, il contadino riso, il pescatore pesci».

«Benissimo. E che cos’è dunque che tu hai da dare? Che cosa hai appreso, che sai fare?».

«Io so pensare. So aspettare. So digiunare».

«E questo è tutto?».

«Credo che sia tutto».

«E a che serve? Per esempio il digiunare: a che serve?».

«È un’ottima cosa, signore. Quando un uomo non ha niente da mangiare, digiunare è la cosa più saggia che possa fare. Se, per esempio, lui non avesse imparato a digiunare, oggi stesso dovrebbe assumere qualche impiego, da te o in qualunque altro posto, perché la fame ve lo costringerebbe. Ma invece lui può aspettare tranquillo, non conosce impazienza, non conosce miseria, può lasciarsi a lungo assediare dalla fame e ridersene. A questo, signore, serve il digiuno».

«Hai ragione, samana. Ora attendi un momento».

Kamaswami uscì e ritornò con un rotolo, che porse al suo ospite, chiedendo: «Sai leggere questo?».

lui esaminò il rotolo, in cui era redatto un contratto commerciale, e cominciò a leggerne il contenuto.

«Benissimo» disse Kamaswami. «E vuoi scrivermi qualcosa su questo foglio?».

Ciò dicendo gli porgeva un foglio e uno stilo: e lui scrisse e restituì il foglio.

Kamaswami lesse: «Scrivere è bene, pensare è meglio. L’intelligenza è bene, la pazienza è meglio».

«Scrivi magnificamente» lodò il mercante. «Di molte cose avremo ancora da discorrere insieme, noi due. Per oggi, ti prego, sii mio ospite e prendi dimora in questa casa».

lui ringraziò e accettò, ed ecco, ora abitava nella casa del mercante. Gli furono portati abiti e scarpe, e tutti i giorni un servo gli preparava il bagno. Due volte al giorno si serviva un ricco pasto, ma lui prendeva cibo soltanto una volta al giorno, e non mangiava carne né beveva vino. Kamaswami gli narrò del proprio commercio, gli mostrò merci e magazzini, gli espose i propri conti di cassa. Molte cose nuove apprese lui, ascoltò molto e parlò poco. E, memore delle parole di Kamala, non si assoggettò mai al mercante, bensì lo costrinse a trattarlo come un suo pari, anzi, meglio che come un suo pari. Kamaswami conduceva i propri affari con accuratezza e spesso con passione, ma lui considerava tutto ciò come un gioco, le cui regole egli si sforzava d’apprendere esattamente, ma al cui contenuto restava indifferente il suo cuore.

Non era passato molto tempo da che era entrato in casa di Kamaswami, e già egli diventava compartecipe al commercio del suo padrone di casa. Ma ogni giorno, all’ora che ella gli aveva stabilito, ben vestito, elegantemente calzato, visitava la bella Kamala, e ben presto prese anche a portarle regali. Molto gli apprese la sua bocca rossa, sapiente. Molto gli apprese la sua tenera, morbida mano. A lui, che in amore era ancora un ragazzo, e perciò incline a precipitarsi ciecamente e insaziabilmente nel piacere come in un abisso, ella insegnò a fondo la dottrina che non si ottiene piacere senza dare piacere, e che ogni gesto, ogni carezza, ogni contatto, ogni sguardo, ogni minimo punto del corpo ha il suo segreto, la cui scoperta procura felicità a chi ne è consapevole. Gli apprese che, dopo una festa d’amore, gli amanti non debbono separarsi se non compresi di reciproca ammirazione, se non vinti e vincitori a un tempo, cosicché in nessuno dei due insorgano sazietà e noia e il sentimento cattivo d’avere abusato o d’aver subìto un abuso. Ore meravigliose egli trascorse presso la bella ed esperta artista, e divenne suo scolaro, suo amante, suo amico. Qui, presso Kamala, era il senso e il pregio della vita che egli ora conduceva, non nel commercio di Kamaswami.

Il mercante lo incaricò della redazione di lettere e contratti importanti, e prese l’abitudine di consigliarsi con lui in tutte le occasioni gravi. Ben presto s’accorse che in fatto di riso e di lana, di navigazione e commercio lui ci capiva poco, ma aveva la mano felice, e inoltre lo superava in quanto a calma e a ponderatezza, e anche nell’arte di stare ad ascoltare e d’insinuarsi nell’animo di gente sconosciuta.«Questo brahmano» disse un giorno a un amico «non è un vero commerciante e non lo diventerà mai; mai la sua anima partecipa agli affari con passione. Egli possiede però il segreto di quegli uomini ai quali il successo corre dietro, si tratti d’una buona stella sotto cui è nato, si tratti di magia o di qualcosa che abbia imparato dai samana. Con gli affari, ha sempre l’aria di giocarci; mai essi lo assorbono, mai s’impossessano di lui. Non l’ho mai visto aver paura d’un insuccesso, né inquietarsi per una perdita».

L’amico consigliò al mercante: «Sugli affari che fa per te, dagli un terzo del guadagno, ma imponigli anche la stessa partecipazione alle perdite, quando ce ne sono. Così s’impegnerà con maggior zelo».

Kamaswami seguì il consiglio. Ma lui non mostrò di farci caso. Guadagnava? intascava il guadagno con indifferenza. Perdeva? ci faceva su una risata e diceva: «Oh guarda, anche questa è andata male!».

In realtà, sembrava che gli affari gli fossero indifferenti. Una volta si recò in un villaggio per comprarvi una grossa partita di riso. Ma quando giunse, il riso era già stato venduto a un altro mercante. Tuttavia lui rimase diversi giorni in quel villaggio, offrì banchetti ai contadini, regalò monetine di rame ai loro marmocchi, prese parte a una festa di nozze e finalmente ritornò soddisfattissimo dal suo viaggio. Kamaswami lo rimproverò: perché non era tornato subito? perché aveva sciupato tempo e denaro? lui rispose: «Non mi sgridare, caro amico! Non è ancora mai successo che sgridando si concludesse qualcosa. Se c’è stata perdita, addossala pure a me. Io sono molto contento di questo viaggio. Ho conosciuto ogni sorta d’uomini, un brahmano è diventato mio amico, ho fatto ballare bambini sulle mie ginocchia, i contadini mi hanno mostrato i loro campi, nessuno mi ha preso per un mercante».

«Tutto questo è molto bello,» esclamò Kamaswami indispettito«ma il fatto è che tu sei precisamente un mercante, se non mi sbaglio! Oppure hai voluto fare soltanto un viaggetto di piacere?».

lui rise: «Certo, certo, ho viaggiato per mio piacere. Per che altro mai? Ho conosciuto uomini e paesi, ho goduto cortesie e confidenze, ho trovato amicizie. Vedi, amico, se io fossi stato Kamaswami, sarei subito ripartito in fretta e pieno di dispetto, appena visto sfumato l’affare, e allora tempo e denaro sarebbero stati realmente perduti. Ma così ho trascorso delle belle giornate, ho imparato, ho goduto la compagnia di amici, non ho danneggiato né me né il prossimo col dispetto e la fretta. E se mai capiterà che io debba ritornare un’altra volta laggiù, forse per comprare il prossimo raccolto, oppure per qualunque altro scopo, quegli uomini, che già mi sono amici, mi accoglieranno lietamente, e io avrò soltanto da lodarmi di non aver mostrato questa volta né fretta né irritazione. Dunque lascia perdere, amico, e non farti torto con l’ira! Quando venga il giorno, in cui tu ti debba accorgere: questo lui mi fa del danno, allora di’ una parola, e lui se ne andrà per la sua strada. Ma fino allora restiamo soddisfatti l’uno dell’altro».

Vani furono anche i tentativi del mercante per convincere lui che egli mangiava il suo pane, suo di lui, Kamaswami. lui mangiava il proprio pane, o meglio – diceva – entrambi mangiavano il pane degli altri, il pane di tutti. Mai una volta che lui porgesse orecchio ai fastidi di Kamaswami, e non è a dire quanti fastidi avesse Kamaswami. Se un affare in corso minacciava di fallire, se una spedizione di merce pareva perduta, se un debitore aveva l’aria di non poter pagare, mai poté Kamaswami persuadere il suo collaboratore che servisse a qualche cosa sciupare parole d’affanno o d’ira, farsi venire le rughe sulla fronte, perderci il sonno. Una volta che Kamaswami gli rinfacciò che tutto quello che egli sapeva lo aveva appreso da lui, lui sbottò in questa risposta: «Non avrai la pretesa di abbindolarmi con queste storie! Da te ho imparato quanto costa una cesta di pesci, e quale interesse si deve esigere per il denaro dato a prestito. Questa è la tua scienza. Ma a pensare non ho imparato da te, caro Kamaswami, cerca piuttosto tu di imparare da me».

Ma in realtà la sua anima non era in quel commercio. Buona cosa gli affari, perché gli procuravano denaro per Kamala; e gliene procuravano ormai più del necessario. Del resto tutto l’interesse e la curiosità di lui erano per gli uomini, i cui affari, mestieri, affanni, piaceri e pazzie gli erano stati un tempo lontani ed estranei come la luna. Tanto gli riusciva facile chiacchierare con tutti, vivere con tutti, imparare da tutti, altrettanto rimaneva consapevole, tuttavia, che qualcosa lo separava da loro; e questo qualcosa era la sua qualità di samana. Vedeva gli uomini vivere alla maniera di bimbi o di bestie, sì che a un tempo era costretto ad amarli e a disprezzarli. Li vedeva affannarsi, soffrire e farsi i capelli grigi, per cose che a lui parevano di nessun conto: denaro, piccoli piaceri, piccoli onori, e li vedeva litigarsi e accapigliarsi, li vedeva lamentarsi di dolori sui quali il samana sorride, e soffrire per privazioni di cui il samana nemmeno si accorge.

Egli restava sempre aperto a tutto ciò che questi uomini avessero da offrirgli. Benvenuto era per lui il mercante che gli offriva l’acquisto d’una partita di tela, benvenuto lo spiantato che gli chiedeva un prestito, benvenuto il mendicante che stava per un’ora a raccontargli la storia della sua miseria e che non era neanche la metà così povero come un qualunque samana. Con il grande mercante d’oltremare non trattava diversamente che con il servo che gli faceva la barba o col venditore ambulante, dal quale si lasciava truffare di qualche monetina nell’acquisto di un grappolo di banane. Quando Kamaswami veniva da lui per lamentarsi a proposito dei suoi fastidi o per fargli rimproveri a proposito di qualche affare, egli lo ascoltava attento e sereno, si meravigliava di lui, cercava di comprenderlo, lasciava che si sfogasse un po’, quel tanto che gli pareva indispensabile, e poi lo piantava in asso e si rivolgeva ad altri, al primo che cercasse di lui. E venivano in molti da lui, molti per fare affari con lui, molti per imbrogliarlo, molti per sondarlo, molti per invocare la sua compassione, molti per averne consiglio. Ed egli dava consigli, dimostrava compassione, donava, si lasciava un po’ imbrogliare, e tutto questo gioco, e la passione con cui gli uomini lo giocavano, occupavano ora i suoi pensieri tanto quanto li occupavano un tempo gli dèi e il Brahman.

A volte percepiva, nella profondità dell’anima, una voce lieve, spirante, che piano lo ammoniva, piano si lamentava, così piano che egli appena se ne accorgeva. Allora si rendeva conto per un momento che viveva una strana vita, che faceva cose ch’erano un mero gioco, che certamente era lieto e talvolta provava gioia, ma che tuttavia la vita vera e propria gli scorreva accanto senza toccarlo. Come un giocoliere con i suoi arnesi, così egli giocava con i propri affari e con gli uomini che lo circondavano, li osservava, ne traeva divertimento: ma con il cuore, con la fonte dell’essere suo egli non era presente a queste cose. La fonte scorreva da qualche parte, come lungi da lui, scorreva e scorreva invisibile, con la sua vita non aveva più nulla a che spartire. E qualche volta egli rabbrividì a simili pensieri, e si augurò che anche a lui fosse dato di partecipare con la passione di tutto il suo cuore a questo puerile travaglio quotidiano, di vivere realmente, di agire realmente e di godere ed esistere realmente, e non solo star lì a parte come uno spettatore.

Ma sempre ritornava dalla bella Kamala, apprendeva l’arte d’amore, praticava il culto del piacere, nel quale più che in ogni altra azione dare e avere si fanno una cosa sola; discorreva con lei, imparava da lei, le dava consigli, ascoltava consigli. Ella lo comprendeva ancor meglio di quanto l’avesse un tempo compreso lui; era più simile a lui.

Una volta egli le disse: «Tu sei come me, sei diversa dalla maggior parte delle altre persone. Tu sei Kamala, e nient’altro, e in te c’è un silenzio, un riparo nel quale puoi rifugiarti in ogni momento e rimanervi a tuo agio; pure a me succede così. Ma poche persone posseggono questa dote, anche se tutti potrebbero averla».

«Non tutti gli uomini sono intelligenti» disse Kamala.

«No,» disse lui «non si tratta di questo. Kamaswami è tanto intelligente quanto lo son io, eppure non ha alcun rifugio in se stesso. Altri lo posseggono, eppure in quanto a ragione sono bambini. La maggior parte degli uomini, Kamala, sono come una foglia cadente, che si libra e si rigira nell’aria e scende ondeggiando al suolo. Ma altri, pochi, sono come gli astri, che vanno per un loro corso preciso, e non c’è vento che li tocchi, hanno in se stessi la loro legge e il loro cammino. Fra i tanti sapienti e i samana che ho conosciuto ce n’era uno di questa specie, un uomo perfettissimo, che non potrò mai dimenticare. È quel Gotama, il Sublime, il predicatore della nuova dottrina. Migliaia di giovani ascoltano ogni giorno la sua dottrina, seguono a tutte le ore le sue prescrizioni, eppure sono tutti foglie cadenti, non hanno in se stessi la dottrina e la legge».

Kamala lo contemplava sorridendo. «Di nuovo parli di lui,» disse «di nuovo i tuoi pensieri da samana».

lui tacque, ed essi giocarono il gioco dell’amore, uno dei trenta o quaranta giochi diversi che Kamala sapeva. Il suo corpo era flessibile come quello d’un giaguaro e come l’arco d’un cacciatore; chi avesse appreso l’amore da lei, diveniva esperto di molti piaceri, di molti segreti. A lungo ella giocò con lui, lo attirò, lo respinse, lo forzò, lo avvolse, godette della sua maestria, finché egli fu vinto, e giacque esausto al suo fianco.

L’etera si chinò su di lui e lo contemplò a lungo nel volto, lo fissò negli occhi cerchiati di stanchezza.

«Sei il miglior amante che io abbia mai visto» disse pensierosa.« Sei più forte degli altri, più flessibile, più alacre. Hai bene appreso l’arte mia, lui. Un giorno, quando sarò più vecchia, voglio avere un figlio da te. Ma con tutto questo, o caro, tu sei rimasto un samana, con tutto questo tu non mi ami, non ami nessuna creatura umana. Non è così?».

«Può ben darsi che sia così» disse lui con stanchezza.«Io sono come te. Anche tu non ami, altrimenti come potresti far dell’amore un’arte? Forse le persone come noi non possono amare. Lo possono gli uomini-bambini: questo è il loro segreto».





SAMSARA




Già da lungo tempo ormai lui viveva la vita del mondo e dei piaceri, pur senza lasciarsene dominare. I suoi sensi, che egli aveva ucciso negli anni ferventi della vita di samana, s’erano ridestati, egli aveva assaporato la ricchezza, aveva assaporato la voluttà, assaporato la potenza: tuttavia per molto tempo era ancora rimasto in cuore un samana, e di questo l’accorta Kamala s’era benissimo resa conto. Era ancor sempre l’arte del pensare, dell’attendere, del digiunare, quello che indirizzava la sua vita, e ancor sempre gli rimanevano estranei gli uomini del mondo, gli uomini-bambini, come egli rimaneva estraneo a loro.

Gli anni passavano, e lui, circondato dal benessere, quasi non s’accorgeva del loro corso. Era diventato ricco e già da tempo possedeva una casa propria con servitù e un giardino fuori della città lungo il fiume. Gli uomini lo stimavano, venivano da lui quando avevano bisogno di denaro o di consigli, ma nessuno gli era realmente vicino, a eccezione di Kamala.

Quello stato di nobile e luminoso risveglio che un tempo egli aveva esperimentato, nel fiore della sua giovinezza, nei giorni seguenti alla conoscenza della dottrina di Gotama, dopo la separazione da lui, quell’attesa piena di tensione, quell’orgogliosa solitudine senza dottrine e senza maestri, quella duttile prontezza ad ascoltare la voce divina nel proprio cuore, erano a poco a poco passati allo stato di ricordo, s’erano dimostrati transitori; piano e lontano sussurrava la sacra fonte che un tempo gli era stata vicina, che un tempo in lui stesso aveva sussurrato. Molto, certo, di ciò che egli aveva appreso dai samana, da Gotama, da suo padre il brahmano, era ancora vissuto a lungo in lui: la vita sobria, il gusto di pensare, le ore di concentrazione, la segreta cognizione di sé, dell’eterno Io, che non è né corpo né coscienza. Molto di ciò era rimasto in lui, ma una cosa dopo l’altra a poco a poco era andata a fondo e s’era coperta di polvere. Come la rotella del vasaio, una volta messa in moto, gira ancora a lungo, e solo lentamente il suo moto s’affievolisce e si spegne, così nell’anima di lui la ruota dell’ascetismo, la ruota del pensiero, la ruota dell’isolamento aveva ancora a lungo continuato a vibrare, vibrava ancora, ma lentamente indugiava ed era ormai prossima allo stato di quiete. Lentamente, come l’umidità penetra nel tronco dell’albero che muore, lo riempie a poco a poco e lo fa marcire, il mondo e la pigrizia erano penetrati nell’animo di lui, lentamente riempivano l’animo suo, lo rendevano pesante e stanco, lo addormentavano. Invece s’erano ravvivati i suoi sensi, molto avevano imparato, molto sperimentato.

lui aveva imparato a condurre il commercio, a esercitare un potere sugli uomini, a compiacersi delle donne; aveva imparato a portare abiti eleganti, a comandare i servi, a prendere il bagno in acque profumate. Aveva imparato a mangiare cibi delicati e accuratamente cucinati, anche il pesce, anche la carne e gli uccelli, spezie e dolciumi, e aveva imparato a bere vino, che rende pigri e obliosi. Aveva imparato a giocare ai dadi e agli scacchi, ad ammirare danzatrici, a farsi portare in molli lettighe, a dormire su un letto morbido. Ma sempre s’era ancora sentito separato dagli altri e superiore, sempre li aveva considerati con un po’ di scherno, con un po’ di disprezzo canzonatorio, quel disprezzo, appunto, quale un samana prova per la gente del mondo. Quando Kamaswami era indisposto, quando era di cattivo umore, quando si sentiva indispettito, quand’era travagliato dai suoi fastidi commerciali, sempre lui l’aveva considerato con un po’ di scherno. Solo lentamente e inavvertitamente, man mano che s’avvicendavano le stagioni della mietitura e le stagioni della pioggia, la sua ironia s’era fatta stanca, il suo senso di superiorità s’era affievolito. Solo lentamente, fra le sue crescenti ricchezze, lui aveva preso qualcosa delle maniere degli uomini-bambini, qualcosa della loro puerilità e della loro timidezza. Eppure li invidiava, li invidiava tanto più quanto più diventava simile a loro. Li invidiava per l’unica cosa che a lui mancava e che essi possedevano, per l’importanza che essi riuscivano ad attribuire alla loro vita, per la passionalità delle loro gioie e delle loro paure, per l’angosciosa ma dolce felicità del loro stato d’innamorati eterni. Di sé, di donne, dei loro bambini, di onori e di ricchezze, di progetti o speranze, sempre questi uomini erano innamorati. Ma appunto questo egli non riusciva a imparare da loro, questa gioia infantile e questa infantile follia; imparava da loro proprio ciò che essi avevano di spiacevole, ciò che egli stesso disprezzava. Accadeva sempre più spesso che al mattino, dopo una serata passata in compagnia, egli rimanesse lungamente a letto e si sentisse stanco e ottuso. Avveniva che fosse irritato e impaziente quando Kamaswami lo annoiava con i suoi crucci. Avveniva che egli ridesse troppo forte quando perdeva ai dadi. Il suo volto era ancor sempre più intelligente e più spirituale che quello degli altri, ma rideva raramente, e uno dopo l’altro assumeva quei tratti che si riscontrano così spesso nel volto della gente ricca, quei tratti di insoddisfazione, di cagionevolezza, di cattivo umore, di pigrizia, di scortesia. Lentamente s’appiccava a lui la malattia morale dei ricchi.

Come un velo, come una nebbia sottile la stanchezza si calava su lui, lentamente, ogni giorno un po’ più fitta, ogni mese un po’ più fosca, ogni anno un po’ più pesante. Come un abito nuovo col tempo si fa vecchio, perde il suo bel colore, si copre di macchie, prende pieghe, diventa consunto agli orli e qui e là comincia a mostrarsi frusto e sciupato, così la nuova vita di lui, che egli aveva cominciato dopo la separazione da lui, invecchiava e perdeva col passar degli anni la tinta e lo splendore, la coprivano macchie e pieghe, e nascosti giù in fondo, qua e là facendo odiosamente capolino, aspettavano la delusione e il disgusto. lui non se ne accorgeva. S’accorgeva soltanto che quella voce limpida e sicura dell’animo suo, che un tempo si era destata in lui e nei suoi tempi d’oro l’aveva sempre guidato, era ammutolita.

Il mondo l’aveva assorbito, il piacere, gli appetiti, la pigrizia, e infine anche quel vizio che egli aveva sempre disprezzato e deriso come il più stolto di tutti: la cupidigia. Anche la proprietà, il possesso e la ricchezza s’erano infine impadroniti di lui, non erano più per lui inezia e gioco, ma erano diventati peso e catena. Per una strana e subdola via era caduto lui in quest’ultima e più vile servitù, attraverso il gioco dei dadi. Precisamente dal tempo in cui aveva cessato in cuore d’essere un samana, lui cominciò a praticare con crescente accanimento e passione il gioco in denaro e in gioielli, cui prima s’era accostato con un sorriso d’indulgenza come a un costume degli uomini-bambini. Era un giocatore temuto; pochi s’arrischiavano con lui, tanto alte e temerarie erano le sue puntate. Giocava per un travaglio del cuore, lo sciupio e la perdita del miserabile oro gli procuravano una gioia feroce, in nessun altro modo egli poteva dimostrare in forma più aperta e più schernevole il suo spregio della ricchezza, idolo dei mercanti. Così puntava alto e senza riguardo, odiando se stesso, disprezzando se stesso, incassava migliaia, perdeva migliaia, si giocava il denaro, si giocava i gioielli, si giocava una casa di campagna, guadagnava di nuovo, perdeva di nuovo. Quell’ansia, quell’ansia terribile e opprimente che egli provava durante il lancio dei dadi, durante la sospensione d’attesa per le alte puntate, quell’ansia era ciò che egli amava e cercava sempre di rinnovare, sempre di intensificare, di stimolare sempre più acutamente, poiché solo in questo sentimento egli avvertiva ancora qualcosa di simile alla felicità, qualcosa di simile all’ebbrezza, qualcosa che somigliasse a intensità di vita in mezzo alla sua esistenza sazia, tiepida, grigia. E dopo ogni perdita ingente egli anelava a nuove ricchezze, si rituffava energicamente nel commercio, costringeva più severamente i suoi debitori al pagamento, perché voleva continuare a giocare, voleva continuare a dissipare, voleva continuare a dimostrare il suo disprezzo per la ricchezza. lui perdeva l’indifferenza verso le perdite, perdeva la pazienza verso i pagatori morosi, perdeva la bontà d’animo con i mendichi, perdeva il gusto di donare e prestare il denaro ai supplicanti. Egli, che buttava le decine di migliaia sopra un colpo di dadi, diventava nel commercio sempre più rigido e meschino, e alle volte gli capitava, di notte, di sognare denaro. E ogni volta che si ridestava da questo odioso sortilegio, ogni volta che vedeva nello specchio della camera da letto il proprio volto invecchiato e fatto più sgradevole, ogni volta che la vergogna e il disgusto lo coglievano, egli spingeva oltre la sua fuga, fuggiva in un nuovo gioco d’azzardo, fuggiva negli stordimenti della voluttà e del vino, poi di là, di nuovo, nella frenesia di guadagnare e di accumulare. Correndo in questo cerchio insensato egli si stancava, invecchiava, s’ammalava.

A questo punto lo ammonì una volta un sogno. Aveva trascorso le ore della sera da Kamala, nel suo bel giardino di delizie. Erano stati seduti sotto gli alberi, in conversazione, e Kamala aveva detto parole pensierose, parole dietro le quali si celavano tristezza e stanchezza. L’aveva pregato di raccontarle di Gotama, e non poteva mai saziarsi d’ascoltare di lui, come fosse puro il suo occhio, bella e tranquilla la sua bocca, benigno il suo sorriso, tutto pace il suo passo. A lungo egli aveva dovuto raccontarle del Buddha sublime, e Kamala aveva sospirato, e aveva detto: «Una volta o l’altra, forse presto, seguirò anch’io questo Buddha. Gli farò dono del mio giardino di delizie e mi rifugerò nella sua dottrina». Ma poi ella l’aveva stuzzicato e con doloroso ardore l’aveva avvinto a sé nel gioco amoroso, tra morsi e lacrime, come se volesse ancora una volta spremere da questo vano, passeggero piacere le estreme dolcissime gocce. Mai era ancora stato così singolarmente chiaro a lui quanto sia vicina la voluttà alla morte. Poi era giaciuto al suo fianco e il volto di Kamala gli era stato vicino, e sotto gli occhi di lei e accanto agli angoli della bocca aveva letto, così chiaramente come non mai, un pauroso messaggio, un messaggio di linee sottili, di solchi lievi, un messaggio che parlava d’autunno e di vecchiaia, così come del resto anche lui stesso, allora entrato nella quarantina, aveva già scoperto qua e là qualche filo grigio tra i suoi capelli neri. La stanchezza stava scritta sul bel viso di Kamala, stanchezza d’un lungo cammino, senz’alcuna meta piacevole, stanchezza e minaccia di appassimento incipiente, e una paura segreta, non ancora espressa, forse non ancora consapevole: paura dell’età, paura dell’autunno, paura del dover morire. Sospirando egli aveva preso congedo da lei, l’anima piena di tristezza e di segreto affanno.

Allora lui aveva passato la notte in casa sua, tra vino e danzatrici, aveva affettato verso i suoi pari una superiorità che più non possedeva, aveva bevuto molto vino, e ben oltre la mezzanotte s’era coricato, stanco e nondimeno in preda all’eccitazione, sul punto di piangere e disperarsi, e aveva a lungo e invano cercato il sonno, col cuore pieno d’una tal miseria che pensava di non poterla più sopportare, pieno d’un disgusto di cui si sentiva compenetrato come del tiepido, nauseante sapore del vino, della musica dolciastra e tediosa, del riso troppo tenero delle danzatrici, del profumo troppo dolce dei loro capelli e dei loro seni. Ma più che di tutto il resto aveva schifo di se stesso, dei propri capelli profumati, del puzzo di vino della propria bocca, della stanchezza flaccida e inamena della propria pelle. Come uno che ha troppo mangiato o bevuto vomita fra i tormenti e pure è lieto di alleggerirsi, così l’insonne lui si augurava, in un empito sconfinato di disgusto, di potersi sbarazzare di questi godimenti, di queste abitudini, di tutta questa vita insensata e, in una parola, di se stesso. Solo ai primi albori del mattino e al risveglio delle prime attività sulla strada davanti a casa sua, egli si assopì e trovò per pochi istanti un mezzo stordimento, un barlume di sonno. In quegli istanti ebbe un sogno.

Kamala teneva in una gabbia d’oro un piccolo e raro uccello canterino. Fu questo uccello l’oggetto del suo sogno: cantava sempre nelle ore del mattino, e ora invece ecco che era diventato muto. Essendosi accorto di ciò, egli, lui, s’era accostato alla gabbia e ci aveva guardato dentro; l’uccello era morto e giaceva irrigidito sul fondo. Egli lo trasse fuori, lo pesò un istante sulla mano e poi lo gettò via, sulla strada, e nello stesso istante provò un improvviso terrore e il cuore gli dolse, come se con quell’uccello morto avesse gettato via da sé ogni valore e ogni bene della vita.

Destandosi da questo sogno si sentì in preda a profonda tristezza. Nessun valore, ora gli pareva, nessun valore e nessun senso aveva la vita da lui condotta fino allora; nulla di vitale, nulla che fosse in qualche modo prezioso o degno d’esser conservato gli era rimasto nelle mani. Solo, si trovava, e vuoto, come un naufrago sulla spiaggia.

Cupo si recò lui a un suo giardino di delizie, ne serrò la porta dietro di sé, si mise giù sotto un albero di mango e sentì la morte nel cuore e l’orrore nel petto; e sedendo s’accorse come qualcosa stesse morendo in lui, qualcosa appassisse e andasse alla fine. A poco a poco egli raccolse i propri pensieri e ripercorse in ispirito l’intera via della propria vita, dai primi giorni di cui si poteva ricordare. Quando mai la fortuna aveva sorriso alla sua vita, quando mai egli aveva goduto una vera voluttà? Oh sì, tante volte aveva vissuto qualcosa di simile. L’aveva assaporato negli anni della fanciullezza, quando aveva ottenuto la lode dei brahmani, quando aveva sopravanzato di gran lunga i suoi coetanei nella recitazione dei sacri versi, nella discussione coi dotti, nel servizio durante i sacrifici. Allora aveva sentito nel proprio cuore: «Una via è aperta davanti a te, a cui tu sei chiamato, sulla quale ti attendono gli dèi». E di nuovo nella sua giovinezza, quando la meta sempre più alta del suo pensiero l’aveva strappato e sollevato dalla schiera di coloro che gli erano compagni nella nobile aspirazione, quando egli lottava tra gli spasimi per scoprire il significato di Brahma, quando ogni conoscenza conquistata non faceva che rinnovare in lui la sete di conoscere, in mezzo a questa sete, in mezzo a questi spasimi, egli aveva provato questo stesso sentimento: «Avanti! Avanti! Tu sei chiamato!». Questa voce egli aveva sentito, quando aveva abbandonato la sua casa e scelto la vita del samana, e poi quando aveva lasciato i samana per quel Perfetto e anche da lui s’era staccato per gettarsi alla ventura. Ma da quanto tempo ora non sentiva più questa voce, da quanto tempo non aveva più raggiunto le altezze, come piana e brulla era stata la sua via, quanti lunghi anni senza un’alta meta, senza sete, senza elevazione, contento di meschini piaceri e pur mai soddisfatto! Tutti questi anni egli s’era affannato, senza neppure saperlo, e s’era dato un gran da fare, per diventare un uomo come gli altri, come quei bambini, e con tutto questo la sua vita era stata molto più povera e più miserabile che la loro, poiché i suoi scopi non erano i loro, né egli ne condivideva i pensieri: tutto quel mondo degli uomini alla Kamaswami era stato per lui solo un gioco, un ballo a cui si assiste, una commedia. Soltanto Kamala gli era stata veramente cara, preziosa; ma lo era ancora? Aveva ancora veramente bisogno di lei? o Kamala di lui? Non giocavano un gioco senza fine? Era una cosa, questa, per cui fosse necessario vivere? No, non era necessario! Samsara aveva nome questo gioco, un gioco di bambini, gioco forse piacevole a giocare una volta, due volte, dieci volte. Ma sempre, sempre da capo?

E così seppe lui che il gioco era finito, che non l’avrebbe potuto più giocare. Un brivido gli corse per il corpo: dentro di lui, così sentì, qualcosa era morto.

Per tutto quel giorno egli sedette sotto l’albero di mango, assorto nel ricordo di suo padre, nel ricordo di lui, nel ricordo di Gotama. Per diventare un Kamaswami qualunque aveva dovuto abbandonarli? Sedeva ancora quando si fece notte. Levando lo sguardo scorse le stelle, e pensò: «Eccomi qui seduto, sotto il mio albero di mango nel mio giardino di delizie». Sorrise un poco: era dunque necessario, era giusto, non era un pazzo gioco che egli possedesse un albero di mango, un giardino?

Anche per queste cose era finita, anche questo morì in lui. Si alzò, prese congedo dall’albero di mango, prese congedo dal giardino. Poiché era rimasto tutto il giorno senza cibo sentì una fame violenta e pensò alla sua casa in città, alla sua alcova, al suo letto, alla tavola apparecchiata. Sorrise stanco, si scosse e si congedò da tutte queste cose.

In quella stessa notte lui abbandonò il suo giardino, abbandonò la città e non vi ritornò mai più. Kamaswami credette che fosse caduto in mano di ladroni, e lo fece cercare a lungo. Kamala non lo fece cercare. Quando apprese che lui era sparito, non si meravigliò. Non se l’era sempre aspettato? non era egli un samana, un randagio, un pellegrino? E questo ella aveva soprattutto sentito nel loro ultimo convegno, e pur nel dolore d’averlo perduto, gioiva d’averlo saputo attrarre ancora quest’ultima volta così intimamente al proprio cuore, d’essersi sentita ancora una volta così interamente posseduta e pervasa da lui.

Quando ricevette la prima notizia della scomparsa di lui, s’appressò alla finestra, dove teneva in una gabbia d’oro un raro uccello canterino. Aprì la porticina, lo trasse fuori e lo lasciò volar via. A lungo seguì con lo sguardo l’uccello in volo. Da quel giorno in poi non ricevette più visite, e tenne chiusa la propria casa. Ma dopo qualche tempo s’accorse che, dal suo ultimo convegno con lui, era rimasta incinta.





PRESSO IL FIUME




lui errò nel bosco, lontano dalla città, senza saper nulla se non questo, che non sarebbe più tornato indietro, che una vita come quella da lui condotta per tanti anni era passata, finita, assaporata fino alla feccia e fino al disgusto. Morto era l’uccello canterino di cui aveva sognato. Profondamente egli s’era immerso nel samsara, da ogni parte aveva assorbito in sé disgusto e morte, come una spugna succhia l’acqua finché è piena. E pieno egli era adesso di sazietà, di miseria, di morte, non c’era più nulla nel mondo che lo potesse attirare, rallegrare, consolare. Ardentemente bramava non saper più nulla di sé, avere pace, essere morto. Oh, sol che venisse un fulmine ad atterrarlo! Venisse una tigre a divorarlo! Sol che ci fosse un vino, un veleno, capace di portargli lo stordimento, l’oblio e il sonno, anche se non avesse dovuto più esserci risveglio! Ma c’era ancora un fango di cui egli non si fosse macchiato, un peccato e una pazzia che egli non avesse commessi, una miseria dell’anima che egli non si fosse tirata addosso? Era ancora possibile vivere? Era ancora possibile continuare l’eterna fatica di inspirare ed emettere il respiro, avere fame e sfamarsi, ricominciare a mangiare, a dormire, a giacere con donne? Non era chiuso ed esaurito per lui questo circolo delle esistenze?

lui giunse al grande fiume nel bosco, quello stesso fiume sul quale l’aveva traghettato un giorno un barcaiolo, quando egli era ancora giovane e veniva dalla città di Gotama. Presso questo fiume si fermò e rimase indeciso sulla riva. Stanchezza e fame l’avevano indebolito, e poi perché andare oltre? dove andare, a quale meta? No, non c’erano più mete, non c’era più altro che il profondo, doloroso desiderio di scrollare da sé questo sogno abominevole, di sputare questo insipido vino, di porre fine a questa vita penosa e umiliante.

Sulla riva del fiume pendeva un albero inclinato, un albero di cocco; lui vi si appoggiò con la spalla, mise il braccio attorno al tronco e guardò in giù nell’acqua verde, che scorreva senza posa ai suoi piedi, guardò giù e si sentì interamente pervaso dal desiderio di lasciarsi andare e sparire entro quell’acqua. Lo specchio dell’acqua gli rifletteva un vuoto raccapricciante, che faceva riscontro al terribile vuoto dell’anima sua. Sì, egli era giunto alla fine. Altro non gli rimaneva che sopprimersi, spezzare la mal riuscita figura della sua vita, gettarla via, ai piedi degli dèi sprezzanti. Questa la grande liberazione cui agognava: la morte, spezzare una forma che egli odiava! Se lo mangiassero i pesci, quel cane di un lui, quello stolto, quel corpo putrefatto e infracidito, quell’anima infiacchita e violata! Se lo mangiassero i pesci e i coccodrilli, lo sbriciolassero i demoni!

Mentre fissava gli sguardi sbarrati nell’acqua ci vide rispecchiato il proprio viso stravolto e ci sputò sopra. Con profonda stanchezza staccò il braccio dal tronco dell’albero e si volse un poco per lasciarsi cadere a fondo, per essere sommerso definitivamente. Affondava, a occhi chiusi, incontro alla morte.

Ed ecco, da riposti ricettacoli della sua anima, dalle remote lontananze della sua vita affaticata, palpitò un suono. Era una parola, una sillaba, che egli pronunciava senza rendersene conto, con voce cantilenante, l’antica parola con cui hanno inizio e fine tutte le preghiere dei brahmani, il sacro «Om», che significa qualcosa come «ciò che è compiuto» o «la perfezione». E nell’istante in cui il suono «Om» sfiorò l’orecchio di lui, immediatamente si risvegliò il suo spirito assopito, e riconobbe la stoltezza del suo atto.

lui inorridì profondamente. A questo punto, dunque, era giunto, così perduto egli era, così smarrito e deserto d’ogni conoscenza, che aveva potuto cercare la morte, che questo desiderio infantile aveva potuto crescere in lui: trovar la pace nella distruzione del proprio corpo! Ciò che non avevano potuto fare tutte le pene di questi ultimi tempi, tutti i disinganni, tutta la disperazione, lo ottenne quel momento in cui l’Om penetrò nella sua coscienza: egli si riconobbe, nella propria miseria e nel proprio errore.

«Om!» diceva tra sé e sé: «Om!». E di nuovo seppe del Brahman, seppe dell’indistruttibilità della vita, seppe di tutto il Divino che aveva dimenticato.

Ma fu solo un momento, un lampo, poi lui ricadde ai piedi dell’albero di cocco, abbattuto dalla fatica: continuando a mormorare «Om», posò la testa sulle radici del tronco e cadde in un sonno profondo.

Profondo fu il suo sonno, e libero da sogni: da lungo tempo non aveva più conosciuto un sonno tale. Quando si risvegliò dopo parecchie ore, fu come se dieci anni fossero trascorsi: udì il lieve sussurrare dell’acqua, e non sapeva dove fosse, né chi l’avesse portato qui; schiuse gli occhi, guardò con meraviglia gli alberi e il cielo sulla propria testa, e si ricordò dove fosse, e come fosse venuto qui. Ma gli occorse per questo un certo tempo, e il passato gli apparve come avvolto in un velo, infinitamente lontano, infinitamente superato, infinitamente indifferente. Sapeva solo di aver abbandonato la propria vita di un tempo (nel primo riacquisto della memoria questa vita d’un tempo gli parve come una vecchia e remota incarnazione, come una lontana precedente nascita del suo Io attuale), sapeva solo che, pieno di disgusto e di miseria, aveva perfino voluto far getto della vita, ma che lungo un fiume, sotto un albero di cocco, era ritornato in sé, con la sacra parola Om sulle labbra, poi s’era assopito e ora, risvegliato, guardava il mondo come un uomo nuovo. A bassa voce ripeteva fra sé la parola Om, sulla quale s’era addormentato, e gli parve che tutto il suo lungo sonno non fosse stato altro che un’incessante, assorta recitazione dell’Om, una meditazione sull’Om, un immergersi e pienamente compenetrarsi dell’Om, il senza nome, il perfetto.

Ma qual sonno meraviglioso questo era stato! Mai sonno l’aveva così ristorato, così rinnovato, così ringiovanito! Era forse veramente morto, andato a fondo e rinato in nuova forma? Ma no, egli si conosceva, conosceva la propria mano e i propri piedi, conosceva il luogo in cui giaceva, conosceva quest’Io contenuto nel suo petto, questo lui, ostinato, strano, ma questo lui era nondimeno mutato, rinnovato, mirabilmente riscosso dal suo torpore, mirabilmente ridesto, lieto e curioso.

lui si drizzò, poiché vide seduto di fronte a sé un uomo, un forestiero, un monaco in tunica gialla e col capo rasato, in atto di persona immersa nella meditazione. Egli osservò l’uomo, che non aveva né capelli né barba, e non tardò a riconoscere in questo monaco lui, l’amico della sua giovinezza, lui, che aveva trovato rifugio presso il sublime Buddha. lui era invecchiato anche lui, ma il suo volto mostrava ancor sempre gli antichi tratti, esprimeva zelo, fedeltà, ansia di ricerca, premura. Ma quand’ora lui, sentendo il suo sguardo, aprì gli occhi e lo guardò, lui s’accorse che lui non lo riconosceva. lui mostrò piacere che egli si fosse svegliato, evidentemente era stato a lungo lì seduto in attesa del suo risveglio, sebbene non lo conoscesse.

«Ho dormito» disse lui. «E tu come sei giunto qui?».

«Hai dormito» confermò lui. «Non è bene addormentarsi in questi luoghi, dove spesso si trovano serpenti e dove passano le belve della foresta. Io, signore, sono un discepolo del sublime Gotama, il Buddha, il Sakyamuni, e venivo in pellegrinaggio lungo questa strada con un certo numero dei nostri, quando ti vidi giacere addormentato in un posto dov’è pericoloso dormire. Perciò cercai di risvegliarti, o signore, e quando vidi che il tuo sonno era molto profondo, mi staccai dai miei compagni e sedetti accanto a te. Ma poi, a quanto pare, mi sono io stesso addormentato, io che volevo proteggere il tuo sonno. Male ho eseguito il dovere mio, la stanchezza m’ha vinto. Ma ora che tu sei sveglio, lasciami andare, perché possa raggiungere i miei fratelli».

«Ti ringrazio, samana, d’aver vegliato sul mio sonno» disse lui. «Siete premurosi, voi, discepoli del Sublime. Ora puoi andare».

«Vado, signore. Possa tu sempre star bene».

«Ti ringrazio, samana».

lui fece un segno di saluto, e disse: «Addio».

«Addio, lui» disse lui.

Il monaco s’arrestò.

«Scusa, signore, come sai il mio nome?».

Allora lui sorrise.

«Io ti conosco, o lui, da quando vivevi in casa di tuo padre, e dal tempo in cui andavi a scuola dai brahmani, e dal tempo dei sacrifici, e dal tempo in cui ci recammo presso i samana, e da quell’ora in cui tu, nel boschetto di Jetavana, trovasti il tuo rifugio presso il Sublime».

«Tu sei lui!» gridò forte lui. «Ora ti riconosco, e non riesco più a capire come non t’abbia subito riconosciuto. Benvenuto, lui, grande è la mia gioia di rivederti».

«Anch’io son lieto di rivederti. Tu hai vegliato sul mio sonno, e ancora te ne ringrazio, sebbene non avessi bisogno di alcun guardiano. Dove vai, amico?».

«In nessun posto, vado. Sempre siamo in cammino, noi monaci, solo che non piova, sempre in moto da un luogo all’altro, viviamo secondo la nostra Regola, predichiamo la dottrina, raccogliamo elemosine, e passiamo oltre. Sempre così. Ma tu, lui, dove vai?».

Disse lui: «Anch’io mi trovo in una condizione come la tua, amico. Non vado in nessun posto. Sono soltanto in cammino. Vado errando».

lui rispose: «Tu dici: vado errando, e io ti credo. Ma perdona, o lui, non hai l’aria d’un pellegrino. Porti un abito da signore, porti scarpe da uomo raffinato, e i tuoi capelli, cosparsi d’acqua odorosa, non sono i capelli d’un pellegrino, la chioma d’un samana».

«Ebbene, caro, la tua osservazione è esatta, nulla sfugge all’acume del tuo occhio. Ma io non ho detto d’essere un samana. Ho detto: vado errando. E così è: vado errando».

«Vai errando» disse lui. «Ma pochi vanno in pellegrinaggio con simili abiti, con simili scarpe, con capelli acconciati a quel modo. Mai ho incontrato un pellegrino simile, io che vado errando già da tanti anni».

«Lo credo, mio lui. Ma ora, oggi, tu hai incontrato un pellegrino simile, con queste scarpe, con questi abiti. Ricordati, caro: effimero è il mondo delle forme, effimeri, quanto mai effimeri, sono i nostri abiti, e la foggia dei nostri capelli, e i nostri stessi capelli e corpi. Io porto abiti da persona ricca, hai visto bene. Li porto perché sono stato ricco, e porto i capelli come li porta la gente mondana e i gaudenti, perché anch’io sono stato uno di quelli».

«E ora, lui, che cosa sei, ora?».

«Non lo so, ne so meno di te. Sono in cammino. Fui ricco, e non lo sono più; ciò che sarò domani, non lo so».

«Hai perduto le tue ricchezze?».

«Sì, le ho perdute, o forse esse hanno perduto me. Mi sono sfuggite. Rapida si volge la ruota delle forme, lui. Dov’è il brahmano lui? Dove’è il samana lui? Dov’è il ricco lui? Rapida è la vicenda delle cose mortali, tu lo sai, lui».

lui guardò a lungo l’amico della sua giovinezza; il dubbio era nei suoi occhi. Poi lo salutò, come si salutano le persone di riguardo, e se ne andò per la sua strada.

lui lo seguì con lo sguardo, sorridendo: amava ancor sempre quell’uomo timido e fedele. E come avrebbe potuto, in quel momento, in quell’ora eccezionale dopo il sonno meraviglioso, compenetrato dell’Om, non amare qualcuno o qualcosa! Proprio in ciò consisteva l’incantesimo che nel sonno e attraverso l’Om s’era prodotto in lui, che ora egli amava ogni cosa, era pieno di lieto amore per tutto ciò che vedeva. E proprio questa – così ora gli pareva – era stata finora la sua grave malattia, di non saper amare nulla e nessuno.

Sorridendo lui seguì con lo sguardo il monaco che s’allontanava. Il sonno l’aveva rimesso in forze, ma lo torturava la fame, poiché da due giorni non mangiava, ed era ormai lontano il tempo in cui sapeva resistere ai morsi della fame. Indispettito, ma anche divertito, si ricordò di quel tempo. Allora, così si ricordava, di tre cose s’era vantato con Kamala, tre nobili e insuperabili arti: digiunare, aspettare, pensare. Questo era stato la sua proprietà, la sua potenza e la sua forza, il suo fermo sostegno; queste tre arti aveva appreso negli anni diligenti e laboriosi della sua giovinezza, e nulla più. E ora esse lo avevano abbandonato, nessuna era più sua, né il digiunare, né l’attendere, né il pensare. Per la cosa più meschina le aveva cedute, la più effimera, per il piacere dei sensi, gli agi della vita, la ricchezza! Strana e rara era stata in sostanza la sua sorte. E ora, a quanto pareva, ora era diventato realmente un uomo-bambino, anche lui.

lui meditava sulla sua condizione. Gli riusciva duro pensare, non ci provava più alcun piacere, ma pure vi si costrinse.

Ora, pensò, poiché tutte queste cose effimere mi sono di nuovo sfuggite, ora eccomi di nuovo alla bella stella, tale e quale come quand’ero bambino: nulla posseggo, nulla so, nulla posso, nulla ho imparato. Meraviglioso! Ora, che non son più giovane, che i miei capelli sono già mezzo grigi, che le forze mi abbandonano, ora ricomincio da capo, dall’infanzia! Di nuovo dovette sorridere. Strano destino, davvero! Le cose, per lui, andavano a ritroso, e ora si trovava di nuovo vuoto, nudo e sciocco nel mondo. Ma non poteva sentire amarezza per questo, no, provava anzi perfino una gran voglia di ridere, ridere di se stesso, di questo strano, pazzo mondo.

«A ritroso, la va per te!» egli si disse, e ci rise su. E nel dire ciò pose l’occhio sul fiume, e vide anche il fiume scorrere a ritroso, sempre in su, sempre in su, e intanto cantare allegramente. In verità ciò gli piacque, ed egli sorrise amichevolmente al fiume. Non era questo il fiume in cui si era voluto annegare, una volta, cent’anni fa? o se l’era sognato?

Singolare fu in verità la mia vita – pensava – singolari deviazioni ha preso. Ragazzo, non ho avuto a che fare se non con dèi e sacrifici. Giovane, non ho avuto a che fare se non con ascesi, meditazione e concentrazione, sempre in cerca del Brahman, sempre intento a venerare l’eterno nell’Atman. Ma quando fui un giovanotto mi riunii ai penitenti, vissi nella foresta, soffersi il caldo e il gelo, appresi a sopportare la fame, insegnai al mio corpo come morire. Meravigliosa mi giunse allora la rivelazione attraverso la dottrina del grande Buddha, e sentii la conoscenza dell’unità del mondo circolare in me come il mio stesso sangue. Ma anche da Buddha e dalla grande conoscenza mi dovetti staccare. Me ne andai, e appresi da Kamala la gioia d’amore, appresi da Kamaswami il commercio, accumulai denaro, dissipai denaro, appresi ad amare il mio stomaco, a lusingare i miei sensi. Molti anni dovetti impiegare per perdere lo spirito, disapprendere il pensiero, dimenticare l’unità. Non è forse come se lentamente e per lunghe deviazioni io mi fossi rifatto, d’uomo, bambino, di saggio che ero, un uomo puerile? Eppure è stata assai buona questa via, e l’usignolo non è ancor morto nel mio petto. Ma che via fu questa! Son dovuto passare attraverso tanta sciocchezza, tanto vizio, tanto errore, tanto disgusto e delusione e dolore, solo per ridiventare bambino e poter ricominciare da capo. Ma è stato giusto, il mio cuore lo approva, gli occhi miei ne ridono. Ho dovuto provare la disperazione, ho dovuto abbassarmi fino al più stolto di tutti i pensieri, al pensiero del suicidio, per poter rivivere la grazia, per riapprendere l’Om, per poter di nuovo dormire tranquillo e risvegliarmi sereno. Ho dovuto essere un pazzo, per sentire di nuovo in me l’Atman. Ho dovuto peccare per poter rivivere. Dove può ancora condurmi il mio cammino? Stolto è questo cammino, va descrivendo curve, forse va in cerchio. Ma vada come vuole, io son contento di seguirlo.

Sentiva una gioia meravigliosa palpitargli nel petto.

Ma dove hai preso – chiese al proprio cuore –, dove hai preso quest’allegrezza? Viene forse da questo lungo, buon sonno che mi ha fatto tanto bene? O dalla parola Om che ho pronunciato? O dal fatto che l’ho scampata, che la mia fuga è compiuta, che finalmente sono di nuovo libero e sto sotto il cielo come un bambino? Oh, quanto bene mi fa quest’essere fuggito, quest’essere ridiventato libero! Che aria bella e pura, qui, come fa bene il respirarla! Là, nei luoghi dai quali sono sfuggito, là tutto puzzava di unguenti, di spezie, di vino, di abbondanza, di pigrizia. Come odiavo quel mondo di ricchi, di gaudenti, di giocatori! Come mi sono odiato, d’esser rimasto tanto a lungo in quell’orribile mondo! Come mi sono odiato, derubato, dato veleni e tormenti, e mi sono fatto vecchio e cattivo! Oh, mai più m’immaginerò, come un tempo facevo così volentieri, che lui sia saggio! Ma qui non ho fallito, questo mi piace, questo debbo lodarlo: che sia finita con quell’odio contro me stesso, con quella vita squallida e stolta! Bravo, lui, dopo tanti anni di pazzia finalmente hai di nuovo avuto una buona idea, hai fatto qualche cosa, hai sentito cantare l’usignolo nel tuo petto e l’hai seguito!

Così si lodava, così gioiva di sé, e ascoltava con curiosità il proprio stomaco, che brontolava per la fame. Ora se ne accorgeva, che porzione dura di dolore, che dura porzione di miseria egli avesse sorbito e risputato in questi ultimi tempi, masticandola fino alla disperazione e alla morte. Così andava bene. Ancora a lungo avrebbe potuto restare con Kamaswami, guadagnare denaro, sprecar denaro, ingrassarsi il ventre e inaridirsi l’anima, a lungo avrebbe ancora potuto restar ad abitare in quel dolce inferno così soffice e imbottito, se non fosse giunto semplicemente questo: il momento di totale sconforto e disperazione, quel momento supremo in cui egli s’era proteso sulla corrente del fiume, ed era stato pronto ad annientarsi. Che egli avesse provato questa disperazione, questa profondissima nausea, e non vi fosse soggiaciuto, che l’usignolo, con la sua fresca voce di fonte canterina, ancora vivesse in lui, nonostante tutto, questo formava ora la sua gioia, questo era adesso motivo del suo riso, della luce che gli illuminava il volto sotto i capelli ingrigiti.

«È bene» pensava «sperimentare personalmente tutto ciò che si ha bisogno di sapere. Che i piaceri mondani e la ricchezza non siano un bene, questo l’avevo già imparato da bambino. Saperlo, lo sapevo già da un pezzo; ma viverlo, l’ho vissuto soltanto ora. E ora lo so; lo so non solo con la mia mente, ma lo so coi miei occhi, col mio cuore, col mio stomaco. Buon per me, che lo so!».

Rifletté a lungo sulla propria trasformazione e porse ascolto all’usignolo, come cantava di gioia. Non era morto in lui questo uccello? non ne aveva sentito la morte? No, qualcos’altro era morto in lui, qualcosa che già da tempo agognava la morte. Non era questo, ciò che egli aveva voluto uccidere negli anni ardenti della sua penitenza? Non era il suo Io, il suo piccolo, pavido e orgoglioso Io col quale aveva combattuto per tanti anni, e che sempre lo aveva vinto, e dopo ogni annientamento era risorto, a vietare la gioia, a provare paura? Non era questo ciò che oggi finalmente aveva trovato la morte, qui nella foresta, lungo questo ameno fiume? Non era a causa di questa morte che egli adesso si sentiva di nuovo come un bambino, così pieno di fiducia, di gioia, ignaro di paura?

Ora lui intuì pure perché da brahmano, da penitente, avesse invano lottato col proprio Io. Troppa scienza l’aveva impacciato, troppi sacri versetti, troppe regole per i sacrifici, troppa mortificazione, troppo affanno di azione! Pieno d’orgoglio era stato, sempre il più intelligente, sempre il più diligente, sempre di un passo davanti agli altri, sempre lui a sapere, sempre lui a vivere nello spirito, sempre lui il sacerdote o il saggio. In questo sacerdozio, in questo orgoglio, in questa spiritualità, s’era annidato il suo Io, là stava ben saldo e prosperava, mentre egli credeva d’ucciderlo con digiuni e penitenza. Ora se ne accorgeva, ora vedeva che la voce segreta aveva avuto ragione, che nessun maestro mai lo avrebbe potuto liberare. Per questo aveva dovuto scendere nel mondo, perdersi nel piacere e nel potere, nelle donne e nel denaro, aveva dovuto diventare un mercante, un giocatore di dadi, un beone e un avaro, finché il sacerdote e il samana in lui fossero morti. Per questo aveva dovuto continuare a sopportare quegli anni odiosi, sopportare il disgusto, il vuoto, l’insensatezza d’una vita squallida e perduta, fino al fondo, fino all’amarezza della disperazione, finché anche lui il gaudente, anche lui l’avido, potesse morire. Adesso era morto, un nuovo lui s’era ridesto da quel sonno. Anch’egli sarebbe invecchiato, anch’egli un giorno avrebbe dovuto morire; lui era caduco, caduca ogni forma. Ma oggi egli era giovane, era un bambino, il nuovo lui, ed era pieno di gioia.

Questi pensieri meditava, e ascoltava sorridendo il proprio stomaco, ascoltava riconoscente il ronzio d’un’ape. Con animo sereno contemplava la corrente del fiume; mai un’acqua gli era tanto piaciuta come questa, mai aveva percepito in modo così intenso e bello la voce e il significato allegorico dell’acqua che passa. Gli pareva che il fiume avesse qualcosa di speciale da dirgli, qualcosa che egli non sapeva ancora, qualcosa che aspettava proprio lui. In quel fiume lui s’era voluto annegare, in quel fiume oggi era annegato il vecchio, stanco, disperato lui. Ma il nuovo lui sentiva un amore profondo per quest’acqua fluente, e decise tra sé di non abbandonarla tanto presto.





IL BARCAIOLO




Presso questo fiume voglio restare, pensava lui; è lo stesso sul quale sono passato una volta mentre mi recavo dagli uomini-bambini. Un cortese barcaiolo allora m’aveva traghettato. Voglio andare da lui, dalla sua capanna una volta il mio cammino m’aveva condotto a una nuova vita, che ora è diventata vecchia e spenta: così possa anche il mio cammino d’oggi, la mia nuova vita d’oggi trovare laggiù il suo avvio!

Con affetto guardò il fluir dell’acqua, in quel suo verde trasparente, nelle linee cristalline del suo disegno pieno di segreti. Perle leggere vedeva salire dal profondo, tranquille bolle d’aria galleggiavano alla superficie, e l’azzurro del cielo vi si rifletteva. E anche il fiume lo guardava a sua volta, coi suoi mille occhi verdi, bianchi, cristallini, azzurri come il cielo. Quest’acqua lo affascinava: quanto l’amava, come le era riconoscente! Udiva in cuore parlare la voce ora ridesta, ed essa gli ripeteva: Ama quest’acqua! Resta con lei! Impara da lei! Oh sì, voleva ascoltarla, da lei voleva imparare! Chi fosse riuscito a comprendere quell’acqua e i suoi segreti – così gli pareva – avrebbe compreso anche molte altre cose, molti segreti, tutti i segreti.

Ma dei segreti del fiume, per quest’oggi non vedeva che una cosa sola, tale però da afferrare interamente l’anima sua. Ecco quel che vedeva: quest’acqua correva correva, sempre correva, eppure era sempre lì, era sempre e in ogni tempo la stessa, eppure in ogni istante un’altra! Oh, chi potesse afferrar questo mistero, comprenderlo! Egli non lo afferrava né lo comprendeva, sentiva soltanto un presagio muoversi in lui, ricordi lontani, voci divine.

lui s’alzò: insopportabile diventava il morso della fame. Tutto assorto mosse oltre, risalendo la riva incontro alla corrente, ascoltandone il fruscio e ascoltando i brontolii della fame nel suo corpo.

Quando raggiunse il traghetto, la barca era appunto pronta, e vi stava dentro lo stesso barcaiolo che una volta aveva trasportato il giovane samana oltre il fiume. lui lo riconobbe, era molto invecchiato anche lui.

«Vuoi traghettarmi?» chiese.

Il barcaiolo, stupito di vedere un signore così distinto andarsene solo a piedi, lo fece salire nella barca, e salpò.

«Una bella vita ti sei scelto» cominciò il viaggiatore. «Bello dev’essere vivere ogni giorno su quest’acqua e attraversarla di continuo».

Il rematore si dondolò sorridendo: «È bello, signore, è proprio come tu dici. Ma non è bella ogni vita, ogni lavoro?».

«Difatti, può essere. Però t’invidio per la tua vita».

«Oh, te ne passerebbe presto il gusto. Non è vita per gente così ben vestita».

lui rise. «Già una volta quest’oggi sono stato giudicato dai miei abiti, giudicato con diffidenza. Non vorresti, barcaiolo, prenderti questi abiti che mi sono venuti a noia? Perché devi sapere che non ho il denaro per pagarti il passaggio».

«Il signore scherza» rise il barcaiolo.

«Non scherzo affatto, amico. Vedi, già una volta tu m’hai fatto attraversare quest’acqua nella tua barca, per amor di carità. Fa’ così anche oggi, e prenditi i miei abiti in cambio».

«E il signore vuol continuare il viaggio senza vestiti?».

«Oh, più di tutto mi piacerebbe non continuarlo affatto, il viaggio. Più di tutto mi piacerebbe che tu, barcaiolo, mi dessi un vecchio grembiule e mi tenessi con te come tuo aiutante, o meglio come tuo apprendista, perché prima devo imparare come si fa a guidare la barca».

Il barcaiolo guardò a lungo il forestiero, con occhio indagatore.

«Ora ti riconosco» disse alla fine. «Una volta tu hai dormito nella mia capanna, tanto tempo fa, forse più di vent’anni, e poi io ti portai dall’altra parte del fiume e ci separammo come buoni amici. Non eri un samana? Del tuo nome non mi riesco più a ricordare».

«Mi chiamo lui, ed ero un samana quando l’altra volta tu mi vedesti».

«Allora benvenuto, lui. Io mi chiamo Vasudeva. Anche oggi sarai mio ospite, spero, e dormirai nella mia capanna e mi racconterai di dove vieni e perché i tuoi magnifici abiti ti son venuti tanto a noia».

Erano arrivati in mezzo al fiume e Vasudeva si appoggiava più forte sul remo per superare la corrente. Lavorava tranquillo, con lo sguardo alla prua della barca, le braccia nerborute. lui, seduto, lo guardava, e si ricordava che già una volta, in quell’ultimo giorno della sua vita di samana, aveva sentito in cuore una specie d’amore per quest’uomo. Con riconoscenza accettò l’invito di Vasudeva. Quando giunsero a riva, egli lo aiutò a ormeggiare la barca al piolo, e il barcaiolo lo invitò a entrare nella capanna, gli offrì pane e acqua e lui mangiò di gusto; mangiò di gusto anche i frutti del mango che Vasudeva gli offrì.

Poi verso l’ora del tramonto si misero a sedere su un tronco d’albero lungo la riva, e lui raccontò al barcaiolo donde venisse e quale fosse stata la sua vita, così come oggi, in quell’ora di disperazione, l’aveva vista riemergere davanti ai propri occhi. Fino a tarda notte durò il suo racconto.

Vasudeva ascoltò con grande attenzione. Tutto assimilò ascoltando: nascita e fanciullezza di lui, tutti i suoi studi, tutto il suo gran cercare, tutta la gioia, tutta la pena. Tra le virtù del barcaiolo questa era una delle più grandi: sapeva ascoltare come pochi. lui parlando sentiva come Vasudeva, pur senza aver detto una parola, accogliesse in sé le parole sue: tranquillo, aperto, tutto in attesa, e non ne perdesse una, non ne aspettasse una con impazienza, non vi annettesse né lode né biasimo, semplicemente ascoltava. lui sentì quale fortuna fosse aprirsi a un simile ascoltatore, affondare la propria vita nel suo cuore, i propri affanni, la propria ansia di sapere.

Ma verso la fine del racconto di lui, quando egli parlò dell’albero presso il fiume e dell’abisso in cui egli stesso era caduto, del sacro Om e dell’amore per quel fiume che improvvisamente aveva sentito ridestandosi dal proprio sonno, allora il barcaiolo lo ascoltò con raddoppiata attenzione, con piena e totale dedizione, a occhi chiusi.

Ma quando lui tacque, trascorso un lungo silenzio, parlò allora Vasudeva: «È così come pensavo. Il fiume ti ha parlato. Anche a te è amico, anche a te parla. Questo è bene, molto bene. Resta con me, lui, amico mio. Una volta avevo una moglie, vicino al mio c’era il suo pagliericcio: ora sono tanti anni che è morta, tanti anni che vivo solo. Ora vivi tu con me, c’è posto e cibo per tutti e due».

«Ti ringrazio,» disse lui «ti ringrazio e accetto. E ti ringrazio anche d’avermi ascoltato così bene! Sono rari gli uomini che sanno ascoltare, e non ne ho mai incontrato uno che fosse così bravo come sei tu. Anche in questo avrò da imparare da te».

«Imparerai anche questo,» disse Vasudeva «ma non da me. Ad ascoltare mi ha insegnato il fiume, e anche tu imparerai da lui. Lui sa tutto, il fiume, tutto si può imparare da lui. Vedi, anche questo tu l’hai già imparato dall’acqua, che è bene discendere, tendere verso il basso, cercare il profondo. Il ricco e splendido lui diventa un garzone al remo, il dotto brahmano lui si fa barcaiolo: anche questo te l’ha detto il fiume. E anche il resto lo imparerai da lui».

lui parlò, dopo una lunga pausa. «Che altro, Vasudeva?».

Vasudeva si alzò. «Si è fatto tardi,» disse «andiamo a dormire. Non posso dirti che cosa sia “il resto”, amico. Lo imparerai, fors’anche lo sai già. Vedi, io non sono un sapiente, non so parlare, non so nemmeno pensare. So soltanto ascoltare ed essere pio, altro non ho imparato mai. Se potessi dirtelo e insegnartelo, forse sarei un saggio, ma invece non sono che un barcaiolo, e il mio compito è di portare gli uomini al di là di questo fiume. Molti ne ho traghettati, migliaia, e per tutti costoro il mio fiume non è stato altro che un ostacolo sul loro cammino. Viaggiavano per denaro e per affari, per nozze, per pellegrinaggi, e il fiume sbarrava loro il cammino, ed ecco, qua c’era il barcaiolo che presto li portava oltre l’ostacolo. Ma fra quelle migliaia alcuni pochi, quattro o cinque, non più, per i quali il fiume aveva cessato d’essere un ostacolo, ne hanno sentito la voce, l’hanno ascoltato, e il fiume è diventato loro sacro, come per me. E ora andiamo a riposare, lui».

lui rimase dal barcaiolo e apprese a manovrare la barca, e se non c’era nulla da fare al traghetto, lavorava con Vasudeva nella risaia, andava per legna, faceva il raccolto delle banane. Imparò a fabbricare un remo e a riparare la barca, imparò a intrecciare ceste, ed era contento di imparare tutte queste cose, e i giorni e i mesi gli passavano velocemente. Ma più di quanto Vasudeva potesse insegnargli, gli insegnava il fiume. Prima di tutto, da esso apprese ad ascoltare, a porger l’orecchio con serenità di cuore, con l’anima aperta, in attesa, senza passione, senza desiderio, senza giudicare, senza opinioni.

Viveva con affetto accanto a Vasudeva, e talvolta scambiavano qualche parola, poche e ben ponderate parole. Vasudeva non era amico delle parole, e raramente riusciva a lui d’indurlo alla conversazione.

Una volta gli chiese: «Hai appreso anche tu dal fiume quel segreto: che il tempo non esiste?».

Un chiaro sorriso si diffuse sul volto di Vasudeva.

«Sì, lui» rispose. «Ma è questo ciò che tu vuoi dire: che il fiume si trova dovunque in ogni istante, alle sorgenti e alla foce, alla cascata, al traghetto, alle rapide, nel mare, in montagna, dovunque in ogni istante, e che per lui non vi è che presente, neanche l’ombra del passato, neanche l’ombra dell’avvenire?».

«Sì, questo» disse lui. «E quando l’ebbi appreso, allora considerai la mia vita, e vidi che è anch’essa un fiume, vidi che soltanto ombre, ma nulla di reale, separano il ragazzo lui dall’uomo lui e dal vecchio lui. Anche le precedenti nascite di lui non furono un passato, e la sua morte e il suo ritorno a Brahma non sono un avvenire. Nulla fu, nulla sarà: tutto è, tutto ha realtà e presenza».

lui parlava con entusiasmo; questa rivelazione l’aveva reso profondamente felice. Oh, non era forse tempo ogni dolore, non era forse tempo ogni tormentarsi e aver paura, e non sarebbero stati superati e soppressi tutto il peso, tutta l’ostilità del mondo, non appena si fosse superato il tempo, non appena si fosse trovato il modo di annullare il pensiero del tempo? Con entusiasmo aveva parlato, ma Vasudeva gli sorrise col volto illuminato di compiacimento nell’atto di rivolgergli un cenno silenzioso di consenso; posò la mano sulla spalla di lui e poi si rivolse al suo lavoro.

E un’altra volta, che appunto il fiume s’era gonfiato per le piogge e scrosciava con fragore, disse lui: «Non è vero, amico, che il fiume ha molte voci, moltissime voci? Non ha la voce d’un re, e quella d’un guerriero, e quella d’un toro, e d’un uccello notturno, e d’una partoriente, e d’uno che gema e ancora mille altre voci?».

«Così è,» ammise Vasudeva «tutte le voci delle creature sono nella sua».

«E sai» continuò lui «che parola dice, quando ti riesce di udire tutte insieme le sue diecimila voci?».

Felice rise il volto di Vasudeva: egli si chinò verso lui e gli sussurrò all’orecchio il sacro Om. Ed era proprio questo ciò che anche lui aveva udito.

E di volta in volta il suo sorriso diventava sempre più simile a quello del barcaiolo, quasi altrettanto radioso, quasi altrettanto pervaso di felicità, altrettanto splendente da mille piccole rughe, altrettanto infantile, altrettanto vecchio. Molti viaggiatori, vedendo i due barcaioli, li credevano fratelli. Spesso sedevano insieme di sera su un tronco presso la riva, tacevano e ascoltavano tutti e due l’acqua, che per loro non era acqua, ma la voce della vita, la voce di ciò che è ed eternamente diviene. E accadeva alle volte che entrambi ascoltando il fiume pensassero alle stesse cose, a un discorso fatto due giorni innanzi, a uno dei loro viaggiatori, il viso e il destino del quale li interessavano, alla morte, alla loro infanzia, e che entrambi nello stesso momento in cui il fiume aveva detto loro qualche parola buona, si guardassero l’un l’altro, pensando entrambi esattamente la stessa cosa, felici entrambi per questa medesima risposta alla medesima domanda.

C’era qualcosa in quel traghetto e in quei due barcaioli che non sfuggiva a certuni dei viaggiatori. Accadeva talvolta che uno dei viaggiatori, dopo aver guardato in volto uno dei barcaioli, cominciasse a raccontare la propria vita, rivelasse sofferenze, confessasse torti, chiedesse consolazione e consiglio. Accadeva talvolta che qualcuno chiedesse il permesso di passare la sera con loro per ascoltare il fiume. E accadeva anche che arrivassero curiosi, ai quali era stato raccontato che vivevano a questo traghetto due saggi, o stregoni, o santi. I curiosi facevano un mare di domande, e non ricevevano l’ombra d’una risposta; non trovavano né stregoni né saggi, ma solo due buoni vecchietti, che parevano muti e un po’ bislacchi, forse anche un po’ scemi. E i curiosi ridevano e conversando tra loro ammiravano con quanta stoltezza e leggerezza il popolo accetti e sparga simili voci senza fondamento.

Gli anni passavano e nessuno li contava. Una volta giunsero anche monaci in pellegrinaggio, seguaci di Gotama, il Buddha, che pregarono d’essere traghettati; dai monaci i barcaioli appresero che essi tornavano in tutta fretta presso il loro maestro, poiché s’era sparsa la voce che il Sublime fosse in punto di morte e presto avrebbe sperimentato la sua ultima morte umana, per trapassare alla liberazione. Non passò molto, che giunse una nuova schiera di monaci, e poi un’altra, e tanto i monaci quanto la maggior parte degli altri viaggiatori e viandanti non parlarono d’altro che di Gotama e della sua prossima morte. E come per una campagna militare o per l’incoronazione d’un re gli uomini affluiscono da ogni parte e si dispongono in schiere al pari di formiche, così affluivano costoro, come attirati per magia, là dove il grande Buddha aspettava la morte, dove l’evento straordinario avrebbe avuto luogo e quel grande Perfetto d’una delle età del mondo avrebbe fatto il suo ingresso nella beatitudine.

Molto pensò lui in questo tempo al saggio in agonia, al grande maestro la cui voce aveva ammonito i popoli e risvegliato gli uomini a centinaia di migliaia, la cui voce anch’egli un tempo aveva udito, il cui sacro volto anch’egli un tempo aveva contemplato con rispetto. Si ricordò con affetto di lui, vide davanti ai propri occhi la sua via di perfezione e ripensò sorridendo alle parole che un tempo, da giovane, egli aveva rivolto a lui, al Sublime. Erano state, così gli sembrava, parole orgogliose e saccenti – nel rammentarsene sorrise. Da lungo tempo sapeva di non essere più separato da Gotama, sebbene non avesse accolto la sua predicazione. No, l’uomo che cerca veramente, l’uomo che veramente vuol trovare, non può accogliere nessuna dottrina. Ma quell’altro uomo, quello che ha trovato, quello può ammettere ogni dottrina, ogni via, ogni meta: quello, più nulla lo separa dalle migliaia di quegli altri che vivono nell’eterno, che respirano il divino.

In uno di questi giorni, in cui tanti pellegrini muovevano in frotta verso il Buddha morente, si mosse a quella meta anche Kamala, una volta la più bella delle cortigiane. Da lungo tempo ella aveva abbandonato la sua vita precedente e fatto dono del proprio giardino ai monaci di Gotama, nella dottrina Kamala aveva trovato il suo rifugio, e faceva parte delle amiche e benefattrici dei pellegrini. Insieme col piccolo lui, suo figliolo, s’era messa in cammino alla notizia della prossima morte di Gotama, semplicemente vestita, a piedi. Col suo figlioletto era giunta sino al fiume; ma il bambino s’era presto stancato, voleva tornare a casa, far sosta, mangiare, diventava capriccioso e piagnucoloso. Kamala dovette spesso fermarsi a riposare con lui; era abituato a imporle la propria volontà, ed ella dovette dargli da mangiare, dovette consolarlo, dovette sgridarlo. Egli non capiva perché mai avesse dovuto intraprendere con sua madre quel triste e faticoso pellegrinaggio verso un luogo sconosciuto, verso un estraneo, che era santo, e in punto di morte. E morisse una buona volta, cosa gliene importava a lui?

I pellegrini ormai non erano più lontani dal traghetto di Vasudeva, quando il piccolo lui costrinse ancora una volta sua madre a una sosta. Anche lei, del resto, era stanca, e mentre il ragazzo biascicava una banana, ella si accoccolò a terra, chiuse un poco gli occhi e riposò. Ma improvvisamente emise un piccolo grido, il ragazzo la guardò spaventato, e le vide il volto sbiancato dal terrore: da sotto i suoi abiti sbucò fuori un serpentello nero, dal quale Kamala era stata morsicata.

Corsero in fretta tutti e due lungo il sentiero, per giungere in luoghi abitati, e giunsero fino in prossimità del traghetto, ma là Kamala si accasciò a terra e non poté più proseguire. Il ragazzo levava grida lamentose e di tanto in tanto abbracciava e baciava sua madre; anche lei unì la propria voce alla sua in forti grida di soccorso, finché queste giunsero all’orecchio di Vasudeva, che si trovava al traghetto. Arrivò di corsa, prese la donna sulle braccia, la depose nella barca, il fanciullo corse con lui, e ben presto giunsero tutti alla capanna, dove lui stava accendendo il fuoco nel focolare. Egli volse lo sguardo e vide prima il volto del bambino, che risvegliò in lui un singolare ricordo, lo ricondusse a qualcosa di dimenticato. Poi vide Kamala, e la riconobbe subito, sebbene giacesse svenuta nelle braccia del barcaiolo, e immediatamente seppe che quello, il cui volto l’aveva tanto toccato, era suo figlio. Il cuore gli batté più forte in petto.

La ferita di Kamala venne lavata, ma era già nera e il suo corpo si gonfiava; le fecero sorbire una bevanda medicinale. Quando riprese coscienza, era distesa sul giaciglio di lui nella capanna, e chino su di lei stava lui, che l’aveva tanto amata un tempo. Le parve un sogno; sorridendo contemplò il volto dell’amico, solo lentamente si rese conto della propria condizione, si ricordò del morso, chiamò ansiosamente il bambino.

«È vicino a te, non temere» disse lui.

Kamala lo guardò negli occhi. Parlò, ma la sua lingua era spessa, appesantita dal veleno. «Sei diventato vecchio, o caro» disse. «Grigio sei diventato. Ma sembri ancora il giovane samana che un giorno venne a me nel giardino, senz’abiti e coi piedi impolverati. Gli assomigli molto più di quanto non gli somigliassi allora, quando abbandonasti me e Kamaswami. Negli occhi gli assomigli, lui. Ahimè, sono diventata vecchia anch’io, vecchia... e ancora mi riconoscesti?».

lui sorrise: «Subito ti riconobbi, Kamala, cara».

Kamala indicò il bambino e disse: «Anche lui hai riconosciuto? È tuo figlio».

Gli occhi di lei s’intorbidarono e si chiusero. Il bimbo piangeva, lui lo prese sulle ginocchia, lo lasciò piangere, gli carezzò i capelli, e alla vista di quel volto di bambino gli ritornò in mente una preghiera brahmanica ch’egli aveva imparato un tempo da piccolo. Lentamente, con voce cantante, cominciò a pronunciarla: le parole gli venivano incontro dal lontano passato della sua fanciullezza. E al suono di quella cantilena il ragazzo si calmò, singhiozzò ancora una volta o due, e s’addormentò. lui lo posò sul giaciglio di Vasudeva. Questi accudiva al focolare e cuoceva il riso. lui gli gettò un’occhiata, che egli ricambiò sorridendo.

«Morirà» disse piano lui.

Vasudeva annuì; sul suo viso affettuoso corsero i riflessi del focolare.

Ancora una volta Kamala ritornò in sé. Lo spasimo le contraeva il volto, l’occhio di lui le leggeva le sofferenze sulla bocca, sulle guance sbiancate. Egli leggeva tutto ciò silenziosamente, attento e pronto, concentrato nel dolore di lei. Kamala lo sentì, e con lo sguardo cercò il suo occhio.

Guardandolo ella disse: «Ora vedo che anche i tuoi occhi sono cambiati. Affatto diversi son divenuti. Da che cosa ancora riconosco che sei lui? Lo sei, e non lo sei».

lui non parlò: le fissava gli occhi negli occhi in silenzio.

«Ci sei riuscito?» ella chiese. «Hai trovato la pace?». Egli sorrise, e posò una mano sulla sua.

«Lo vedo,» ella disse «lo vedo. Anch’io troverò la pace».

«Tu l’hai trovata» sussurrò lui.

Kamala lo guardava negli occhi senza batter ciglio. Pensava che aveva voluto recarsi pellegrina da Gotama per contemplare il viso d’un uomo perfetto, per respirarne la pace, e che ora invece di quello aveva trovato lui, e che ciò era bene, altrettanto bene che se avesse visto quel Perfetto. Voleva dirglielo, ma la lingua non obbediva più alla sua volontà. Lo fissava in silenzio, ed egli guardava spegnersi la vita nei suoi occhi. Quando l’ultimo spasimo le dilatò l’occhio e lo spense, quando l’ultimo brivido le percorse le membra, egli le chiuse le palpebre con un dito.

Rimase a lungo a guardare il suo volto inerte. Contemplò a lungo la bocca, la sua vecchia, stanca bocca, con le labbra divenute sottili, e si ricordò che una volta, nella primavera degli anni, aveva paragonata quella bocca a un fico appena spezzato. A lungo rimase a leggere nel pallido volto, nelle rughe stanche, si saziò di quella vista, vide il proprio volto giacere allo stesso modo, così bianco, così spento, e nello stesso tempo vide il proprio e il suo viso di quand’erano giovani, con le labbra rosse, con gli occhi ardenti, e il sentimento del presente e della simultaneità lo permeò tutto, il sentimento dell’eternità. Profondamente sentì in quest’ora, più profondamente che mai, l’indistruttibilità di ogni vita, l’eternità di ogni istante.

Quando egli si alzò, Vasudeva aveva preparato per lui il riso.

Ma lui non mangiò. Nella stalla, dove era la loro capra, i due vecchi si fecero un giaciglio, e Vasudeva si pose a dormire. Ma lui uscì e passò la notte seduto fuor della capanna, ascoltando il fiume, sentendosi inondare dal passato, sentendosi sfiorare e avvolgere a un tempo da tutte le età della sua vita. Ma ogni tanto si alzava, si avvicinava alla porta della capanna e origliava se il bambino dormisse.

Di mattino presto, ancor prima che spuntasse il sole, Vasudeva venne fuori dalla stalla e si accostò al suo amico.

«Tu non hai dormito» disse.

«No, Vasudeva. Sono rimasto qui seduto, ad ascoltare il fiume. Molte cose mi ha detto, a fondo m’ha pervaso del salutifero pensiero: il pensiero dell’unità».

«Tu hai sofferto, lui, ma vedo che non è entrata tristezza nel tuo cuore».

«No, amico, perché mai dovrei essere triste? Io, che fui ricco e felice, sono ora diventato ancor più ricco e felice: ho avuto in dono mio figlio».

«Benvenuto sia tuo figlio, anche per me. Ma ora, lui, mettiamoci al lavoro; c’è molto da fare. Kamala è morta sullo stesso giaciglio su cui un giorno morì mia moglie. E ora innalziamo la pira di Kamala sulla stessa collina su cui innalzai un giorno la pira di mia moglie».

Mentre il ragazzo ancora dormiva, essi innalzarono la pira.





IL FIGLIO




Impaurito e piangente il ragazzo aveva assistito al funerale della madre, cupo e scontroso aveva ascoltato lui che lo salutava come suo figlio e gli dava il benvenuto al suo fianco nella casa di Vasudeva. Pallido rimase per giorni e giorni sulla collina della mamma morta, non volle più mangiare, chiuse gli occhi, chiuse il cuore al mondo esterno, si schermì e si ribellò contro il destino.

lui lo trattò con dolcezza e lo lasciò fare: rispettava il suo dolore. Capiva che suo figlio non lo conosceva e non lo poteva amare come padre. Ma osservando capiva anche che quell’undicenne era un ragazzo viziato, un cocco di mamma, cresciuto nell’abitudine della ricchezza, avvezzo a cibi ricercati, a un letto morbido, a comandare i domestici a bacchetta. lui capiva che, viziato e in lutto com’era, il ragazzo non poteva rassegnarsi all’improvviso e di buon grado alla miseria di quell’ambiente estraneo. Perciò non lo costringeva a nulla, faceva ogni lavoro per lui, gli sceglieva sempre i bocconi migliori. Sperava di conquistarlo lentamente, con affettuosa pazienza.

Ricco e felice s’era detto, quando aveva recuperato il suo bambino. Ma poiché intanto il tempo passava, e il ragazzo continuava a rimanere chiuso e scontroso, mostrava un cuore pieno d’orgoglio e facile all’ira, non voleva saperne di lavorare, non mostrava alcun rispetto per i due vecchi e saccheggiava gli alberi da frutto di Vasudeva, lui cominciò a comprendere che con suo figlio non gli erano piovute pace e felicità, ma dolore e affanno. Tuttavia lo amava e aveva più caro il dolore e l’affanno dell’amore, che pace e felicità senza quel bambino.

Da quando il piccolo lui abitava nella capanna, i vecchi si erano spartiti il lavoro. Vasudeva si era assunto di nuovo unicamente il compito di barcaiolo, e lui, per stare con suo figlio, il lavoro di casa e nei campi.

Lunghi mesi, lungo tempo attese lui che suo figlio mostrasse di comprenderlo, accettasse il suo amore, possibilmente lo ricambiasse. Lunghi mesi attese Vasudeva, osservando attendeva e taceva. Un giorno che il piccolo lui aveva di nuovo molto afflitto suo padre con dispetti e capricci e gli aveva rotto le due scodelle del riso, Vasudeva, verso sera, prese a parte l’amico e gli parlò.

«Scusami,» disse «ti parlo con cuore d’amico. Vedo che ti tormenti, ti vedo nella tristezza. Tuo figlio, amico mio, è la causa dei tuoi affanni, e anch’io me ne preoccupo. Ad altra vita, ad altro nido è avvezzo quell’uccellino. Non è fuggito via, come te, per disgusto e fastidio dalla ricchezza e dalla città: tutto ciò egli l’ha dovuto abbandonare suo malgrado. Io ho interrogato il fiume, o amico, molte volte l’ho interrogato. Ma il fiume ride, si fa beffe di me, di me e di te, e se la ride a crepapelle per la nostra follia. Acqua vuole acqua, gioventù vuol gioventù, tuo figlio non è nel luogo adatto alla sua prosperità. Interroga anche tu il fiume, e ascoltalo anche tu!».

Amareggiato lui fissò il volto affettuoso dell’amico, nelle cui mille piccole rughe abitava una perpetua serenità.

«Ma posso forse separarmi da lui?» chiese a bassa voce, vergognoso. «Concedimi ancora qualche tempo, amico! Vedi, io lotto per lui, per conquistarmi il suo cuore; con l’amore e con la pazienza più affettuosa voglio impadronirmene. Anche a lui dovrà un giorno parlare il fiume, anche lui è un predestinato».

Più caldo fiorì il sorriso di Vasudeva. «Oh sì, anche lui è predestinato, anche lui appartiene alla vita eterna. Ma sappiamo forse, tu e io, a che cosa è predestinato, a quale cammino, a quali imprese, a quali dolori? Non sarà poco il suo soffrire: orgoglioso e duro è già il suo cuore, e molto devono soffrire quelli come lui, molto errare, molte ingiustizie commettere, caricarsi di molti peccati. Dimmi, amico: tu non educhi tuo figlio? non lo costringi? non lo picchi? non lo castighi?».

«No, Vasudeva, non faccio nulla di tutto questo».

«Lo sapevo. Tu non lo costringi, non lo picchi, non gli dai ordini, perché sai che c’è più forza nel morbido che nel duro, sai che l’acqua è più forte della pietra, che l’amore è più forte della violenza. Molto bene, ti lodo. Ma non ti sbagli forse, credendo di non costringerlo, di non castigarlo? Non lo leghi tu forse in catene con il tuo amore? Non lo svergogni ogni giorno e non gli rendi la vita ancor più dura con la tua bontà e con la tua pazienza? Non lo costringi forse a vivere, lui, un ragazzo orgoglioso e viziato, in una capanna con due vecchi mangia-banane, per i quali il riso è già una leccornia, i cui pensieri non possono essere i suoi, il cui cuore è vecchio e calmo e ha un altro passo che il suo? Tutto questo non è forse costrizione, castigo, per lui?».

lui guardava a terra, colpito. Chiese a bassa voce:«Che cosa dovrei fare, secondo te?».

Vasudeva parlò: «Riportalo in città, riportalo nella casa di sua madre: là ci saranno ancora servitori, affidalo a loro. E se non ce ne saranno più portalo a un maestro, non tanto perché studi, ma perché si trovi con altri ragazzi e ragazze, ed entri nel mondo che è suo. Non ci hai mai pensato?».

«Tu leggi nel mio cuore» disse lui con tristezza. «Ci ho pensato spesso. Ma vedi, come posso affidarlo a quel mondo, lui, che è tutt’altro che un cuore mite? Non mi diventerà protervo, non si perderà nei piaceri e nel gusto della potenza, non ripeterà tutti gli errori di suo padre, non correrà forse il rischio di perdersi irrimediabilmente nel samsara?».

Il sorriso del barcaiolo si fece luminoso; egli toccò con dolcezza il braccio di lui, e disse: «Ma su questo interroga il fiume, amico! Ascolta come ne ride! Dunque, tu credi proprio d’aver commesso le tue follie per risparmiarle a tuo figlio? E puoi forse proteggere tuo figlio dal samsara? In che modo? Con la dottrina, con la preghiera, con le esortazioni? Caro mio, hai dunque interamente dimenticato quella storia, quella istruttiva storia di lui, il figlio del brahmano, che un giorno tu mi raccontasti proprio qui, in questo stesso posto? Chi ha protetto il samana lui dal samsara, dal peccato, dall’avidità, dalla stoltezza? Forse l’hanno potuto proteggere la compunzione di suo padre, le esortazioni dei suoi maestri, la sua stessa dottrina, la sua stessa ansia di ricerca? Quale padre, quale maestro ha potuto evitargli di vivere egli stesso la sua vita, di lordarsi egli stesso con la vita, di caricarsi egli stesso la sua parte di colpe, di bere egli stesso l’amaro calice, di trovare egli stesso la sua via? Credi dunque, amico, che questa via qualcuno se la possa risparmiare? Forse il tuo figlioletto, perché tu gli vuoi bene, perché tu vorresti risparmiargli sofferenze, dolore, delusione? Ma anche se tu morissi per lui dieci volte, non potresti sollevarlo della più piccola particella del suo destino».

Vasudeva non aveva ancor mai pronunciato tante parole in una volta sola. lui lo ringraziò affettuosamente, poi rientrò amareggiato nella capanna, e per lungo tempo non poté prender sonno. Vasudeva non gli aveva detto nulla che egli stesso non avesse già pensato e saputo. Ma era un sapere che egli non riusciva a mettere in atto; più forte che il sapere era il suo amore per il bambino, più forte la sua tenerezza, la sua paura di perderlo. Gli era dunque mai successo di perdere a tal punto il proprio cuore, aveva mai amato a tal punto una creatura umana, così ciecamente, con tanto dolore, con tanto insuccesso, eppure con tanta felicità?

lui non poteva seguire il consiglio dell’amico, non poteva rinunciare al figlio. Da quel ragazzo si lasciava comandare, si lasciava disprezzare. Taceva e aspettava, ricominciava ogni giorno la muta lotta dell’affetto, la guerra silenziosa della pazienza. Anche Vasudeva taceva e aspettava benigno, consapevole, longanime. Nella pazienza erano maestri, l’uno e l’altro.

Un giorno che la vista del ragazzo gli ricordò intensamente Kamala, lui dovette rammentarsi all’improvviso d’una frase che Kamala gli aveva detto un tempo, nei giorni lontani della giovinezza. «Tu non sai amare» gli aveva detto, ed egli le aveva dato ragione e aveva paragonato se stesso a un astro e gli uomini-bambini a foglie cadenti, e ciò nonostante aveva percepito in quelle parole anche un suono di rimprovero. In effetti egli non era mai riuscito a perdersi e a consacrarsi interamente a un’altra creatura, a dimenticarsi di sé e commettere pazzie d’amore per qualcuno; mai era riuscito a fare qualcosa di simile, e questa era stata – così gli era parso allora – la gran differenza tra lui e gli uomini-bambini. Ma ora, dacché suo figlio era con lui, ora anche lui, lui, era diventato in pieno un uomobambino, e soffriva a causa d’una creatura umana, amava una creatura, si perdeva per amore, per amore diventava un povero stolto. Anch’egli sentì ora finalmente, per una volta nella vita, questa fortissima e singolarissima tra le passioni, ne sofferse, sofferse lamentosamente, eppure si sentiva come inebbriato, rinnovato e arricchito di qualche cosa.

Ben s’accorgeva che questo amore, questo amore cieco per suo figlio era una passione, era qualcosa di molto umano, era samsara, una sorgente torbida, un’acqua non pura. Eppure, così sentiva nello stesso tempo, non era senza pregio, era necessario, veniva dalla sua stessa natura. Anche questo piacere chiedeva d’essere espiato, anche questi dolori chiedevano d’essere assaporati, anche queste pazzie chiedevano d’essere commesse.

Il figlio intanto lasciava che lui facesse le sue pazzie, lasciava che si affannasse, che si umiliasse ogni giorno di fronte ai suoi capricci. Questo padre non aveva nulla che gli riuscisse simpatico, e nulla che gli incutesse rispetto. Era un buon uomo, questo padre, un buono, benigno, mite uomo, forse un uomo molto pio, forse un santo; ma tutte queste non erano qualità che potessero conquistare il ragazzo. Noioso gli riusciva questo padre, che lo teneva là prigioniero nella sua misera capanna: noioso gli riusciva, e il fatto che ricambiasse ogni scortesia con un sorriso, ogni ingiuria con affettuosità, ogni cattiveria con bontà, proprio questa era l’astuzia più odiosa di quel vecchio sornione. Il ragazzo avrebbe preferito cento volte d’esserne minacciato, d’esserne maltrattato.

Venne un giorno in cui i sentimenti del giovane lui proruppero e si manifestarono apertamente contro il padre. Questi gli aveva dato un incarico, gli aveva ordinato di raccogliere fascine. Ma il ragazzo non mise il naso fuori della capanna, rimase lì dispettoso e collerico, pestò i piedi a terra, strinse i pugni e gridò in faccia a suo padre, in un violento sfogo, tutto il suo odio e tutto il suo disprezzo.

«Va’ a pigliartele tu stesso le tue fascine,» gridò schiumando di rabbia «io non sono il tuo servo. Sì, lo so che non mi batti, perché non osi; lo so che tu mi vuoi continuamente punire e umiliare con la tua pietà e la tua indulgenza. Tu vuoi che io diventi come te, anch’io così pio, così mite, così saggio! Ma io, ascolta bene, io preferisco, proprio per farti dispetto, diventare un brigante e un assassino e finire agli inferi, piuttosto che diventare come te! Ti odio, tu non sei mio padre, anche se fossi stato dieci volte l’amante di mia madre».

Ira e corruccio lo invasero e traboccarono in cento parole cattive e perverse contro suo padre. Poi corse via e non ritornò che a tarda sera.

Ma il giorno dopo era sparito. Sparito era pure un cestello intrecciato in corteccia a due colori, nel quale i barcaioli serbavano quelle monetine di rame e d’argento che guadagnavano con il loro lavoro. Sparita anche la barca: lui la scorse ferma dall’altra parte del fiume. Il ragazzo era fuggito.

«Devo inseguirlo» disse lui, che dal giorno prima, dopo le parole oltraggiose del figlio, tremava di dolore. «Un ragazzo non può andarsene solo per il bosco. Perirà. Dobbiamo costruire una zattera, Vasudeva, per attraversare il fiume».

«Costruiremo una zattera» disse Vasudeva «per ricuperare la nostra barca, che il ragazzo ci ha portato via. Ma quanto a lui, dovresti lasciarlo andare, amico, non è più un bambino e sa cavarsi d’impaccio da sé. Egli cerca la strada che va in città, e ha ragione, non dimenticartene. Fa quel che hai trascurato di fare tu. Prende cura di sé, va per la propria strada. Ahimè, lui, ti vedo soffrire, ma tu soffri dolori dei quali si dovrebbe ridere, dei quali tu stesso ben presto riderai».

lui non rispose. Aveva già afferrato la scure e cominciò a costruire una zattera di bambù, e Vasudeva lo aiutava a legare le canne con liane. Poi s’imbarcarono, furono spinti alla deriva, e dovettero trascinare la zattera contro corrente lungo l’altra riva.

«Perché hai portato la scure?» chiese lui.

Vasudeva disse: «Può darsi che il remo della nostra barca sia andato perduto».

Ma lui sapeva che cosa pensasse il suo amico. Pensava che il ragazzo avesse gettato via il remo o l’avesse spezzato, per vendicarsi e per ostacolare l’inseguimento. E realmente non c’era più remo nella barca. Vasudeva indicò il fondo della barca e guardò l’amico con un sorriso, come se volesse dire: «Non vedi ciò che tuo figlio ti vuol dire? Non vedi che non vuol essere inseguito?». Ma non espresse ciò con parole. Si accinse invece a fabbricare un remo nuovo. lui lo salutò, per muovere alla ricerca del fuggitivo. Vasudeva non si oppose.

Quando già da un pezzo lui si era addentrato nella foresta, gli venne in mente che il suo cercare fosse inutile. O il ragazzo era già corso molto innanzi e arrivato in città, o se no, si sarebbe nascosto davanti a lui che lo inseguiva. Proseguendo nelle sue riflessioni, si rese conto, inoltre, che egli stesso non era in pena per suo figlio; nel suo intimo sapeva benissimo che non era morto, né lo minacciava nel bosco alcun pericolo. Tuttavia continuava a correre senza posa, non più per salvarlo, ma solo per nostalgia, per vederlo, se possibile, ancora una volta. E corse fino alle porte della città.

Quando nei pressi della città raggiunse la strada maestra, si fermò all’ingresso del bel giardino che una volta era stato di Kamala, e dov’egli, un tempo, l’aveva vista per la prima volta nella sua portantina. Il passato gli risorse nell’anima, di nuovo si rivide là, giovane, un samana nudo e barbuto, coi capelli pieni di polvere. A lungo lui rimase lì fermo a guardare attraverso la porta aperta nel giardino: monaci in tunica gialla andavano su e giù sotto i magnifici alberi.

A lungo rimase lì in piedi, ripensando, vedendo immagini del passato, riascoltando la storia della sua vita. Rimase lì in piedi a guardare i monaci, ma non vedeva loro, vedeva il giovane lui, vedeva la giovane Kamala passeggiare sotto gli alberi d’alto fusto. Distintamente si vide com’era stato accolto da Kamala, come ne aveva ricevuto il primo bacio, come avesse considerato con orgoglioso disprezzo la sua vecchia condizione di brahmano, come avesse cominciato con avida baldanza la sua vita mondana. Vide Kamaswami, vide i servi, i festini, i giocatori di dadi, i musici, vide l’uccello canterino di Kamala nella sua gabbia, rivisse ancora una volta tutto ciò, respirò il samsara, fu ancora una volta vecchio e stanco, ancora una volta provò disgusto, sentì ancora una volta il desiderio di sopprimersi, ancora una volta guarì grazie al sacro Om.

Dopo aver sostato a lungo presso la porta del giardino, lui intuì che era un pazzo desiderio quello che l’aveva sospinto fin qui: egli non poteva aiutare suo figlio, e non doveva attaccarsi a lui. Profondamente sentì in cuore l’amore per il figlio fuggito, come una ferita, e sentì insieme che la ferita non gli era data per rovistarci dentro e dilaniarla, ma perché fiorisse in tanta luce.

Che adesso la ferita ancora non fiorisse, ancora non irraggiasse luce, questo era ciò che lo affliggeva. In luogo del desiderio che l’aveva tratto fin qui dietro al figlio fuggito, stava ora il vuoto. Triste si pose a sedere, e sentì qualcosa morirgli nel cuore, sentì il vuoto, non vide più gioia né scopo. Sedeva assorto, in attesa. Questo aveva imparato presso il fiume, questo solo: attendere, aver pazienza, ascoltare. E sedette e ascoltò, nella polvere della strada, ascoltò il proprio cuore, come battesse triste e stanco, attese una voce. Molte ore rimase accoccolato in ascolto; non vedeva più immagini, sprofondava nel vuoto e si lasciava affondare, senza scorgere una via d’uscita. E quando sentì la ferita bruciare, pronunciò mentalmente l’Om, si riempì dell’Om. Dal giardino i monaci lo guardavano, e poiché egli rimase accoccolato molte ore e la polvere si posava sui suoi capelli grigi, uno di loro gli si accostò e gli posò accanto due banane. Il vecchio non lo vide.

Da quel torpore lo scosse una mano che si posò sulla sua spalla. Subito egli riconobbe questo contatto, timido e delicato, e ritornò in sé. Si alzò e salutò Vasudeva, che era venuto dietro ai suoi passi. E quando guardò il viso affettuoso di Vasudeva, gli occhi sereni, le piccole rughe, come riempite di sorriso, anch’egli sorrise. Ora scorse le banane ai suoi piedi, le raccolse, una ne diede al barcaiolo e si mangiò l’altra. Quindi ritornò in silenzio con Vasudeva nel bosco, ritornò al traghetto. Nessuno parlò di ciò ch’era avvenuto, nessuno fece il nome del ragazzo, nessuno parlò della sua fuga, nessuno parlò della ferita. Nella capanna lui si mise giù sul suo giaciglio, e quando dopo un poco Vasudeva gli si accostò per offrirgli una scodella di latte di cocco, lo trovò già addormentato.





OM




Ancora a lungo bruciò la ferita. Più d’una volta lui dovette portare dall’altra parte del fiume un viandante che aveva con sé un figlio o una figlia, e non poteva vederli senza invidia, senza pensare: «Tanti uomini, migliaia, posseggono questo dolcissimo fra tutti i beni: perché io no? Anche i cattivi, anche i ladri e i briganti hanno bambini, e li amano e ne sono amati, soltanto io non posso averne». Così banale, così irragionevole era ora il suo modo di pensare, così simile agli uomini-bambini egli era diventato.

Diversamente che un tempo considerava ora gli uomini, con minore orgoglio, con minore intelligenza, e perciò con tanto maggior calore, curiosità e interesse. Quando traghettava i soliti viandanti, uomini-bambini, mercanti, soldati, donnette del popolo, questa gente non gli riusciva più così estranea come un tempo: li comprendeva, comprendeva e condivideva la loro vita guidata non da pensieri e intuizioni, ma unicamente da impulsi e desideri, e si sentiva simile a loro. Sebbene egli fosse prossimo alla realizzazione, e sopportasse ormai la sua ultima ferita, pure gli sembrava che questi uomini-bambini fossero suoi fratelli; le loro vanità, le loro cupidigie, le loro piccolezze perdevano il ridicolo ai suoi occhi, diventavano comprensibili, diventavano degne di compassione, perfino di rispetto. Il cieco amore d’una madre per suo figlio, lo sciocco, cieco orgoglio d’un padre presuntuoso per il suo unico figlioletto, il cieco, istintivo gusto di adornarsi e di farsi guardare con ammirazione da occhi maschili, in una donnina giovane e vana, tutti questi impulsi, tutte queste fanciullaggini, tutti questi stimoli e questi appetiti, semplici e stolti, ma smisuratamente forti, pieni di vita, intensamente efficaci, non erano più per lui fanciullaggini: egli vedeva gli uomini vivere per loro, li vedeva per loro compiere sforzi smisurati, intraprender viaggi, far guerre, sopportare fatiche e sofferenze infinite, e proprio per questo ora poteva amarli, vedeva la vita, il principio vitale, l’indistruttibile, il Brahman in ognuna delle loro passioni, in ognuna delle loro azioni. Degni d’amore e d’ammirazione erano questi uomini nella loro cieca fedeltà, nella loro forza e tenacia altrettanto cieche. Che cosa mancava loro, che cosa aveva più di loro il saggio, il filosofo, se non un’unica inezia, un’unica, piccola, meschinissima cosa: la coscienza, il pensiero consapevole dell’unità di tutta la vita? E spesso lui dubitava perfino se di questo sapere, di questo pensiero fosse poi proprio da far sì alto conto, o non fosse poi magari anch’esso una fanciullaggine degli uomini-filosofi, dei filosofibambini. In tutto il resto gli uomini attaccati al mondo erano pari ai saggi, anzi, spesso erano loro di gran lunga superiori, così come anche le bestie, in molti casi, con i loro atti tenaci, imperterriti e guidati dalla necessità, possono sembrare superiori agli uomini.

Lentamente fioriva, lentamente maturava in lui il riconoscimento, la consapevolezza di che cosa fosse davvero la saggezza, quale la meta del suo lungo cercare. Non era nient’altro che una disposizione dell’anima, una capacità, un’arte segreta di saper pensare in qualunque istante, nel pieno della vita, il pensiero dell’unità, di saper sentire e respirare l’unità. Lentamente questo fioriva in lui, gli raggiava incontro dal vecchio volto infantile di Vasudeva: armonia, consapevolezza dell’eterna perfezione del mondo, sorriso, unità.

Ma la ferita bruciava ancora: con amaro desiderio lui pensava a suo figlio, nutriva in cuore l’amore e la tenerezza per lui, si lasciava consumare dal dolore, commetteva tutte le pazzie dell’amore. Non da sé si estinse quella fiamma.

E un giorno, che la ferita bruciava intensamente, lui attraversò il fiume, sospinto dalla nostalgia, e scese dalla barca deciso ad andare in città e cercare suo figlio. Il fiume scorreva calmo e lieve – era la stagione secca – ma la sua voce aveva uno strano suono: rideva! Era chiaro che rideva. Il fiume rideva, rideva apertamente e sonoramente alle spalle del vecchio barcaiolo. lui si fermò, si chinò sull’acqua per ascoltare meglio, e nell’acqua che fluiva tranquilla vide rispecchiato il proprio volto. In quel volto riflesso c’era qualcosa che gli ricordava un che di dimenticato, e ripensandoci trovò: quel volto somigliava a un altro volto, che egli aveva un tempo conosciuto e amato, e anche temuto. Somigliava al volto di suo padre, il brahmano. E si ricordò come tanto tempo innanzi, giovanetto, egli avesse costretto suo padre a lasciarlo andare fra i penitenti, come avesse preso congedo da lui, come se ne fosse andato senza fare mai più ritorno. Non aveva sofferto anche suo padre della stessa pena di cui egli soffriva ora per suo figlio? Non era morto in solitudine suo padre da tanto tempo, senza averlo più rivisto? Non doveva egli stesso attendersi questo medesimo destino? Non era una commedia, una strana e sciocca faccenda questa ripetizione, questo correre in un cerchio fatale?

Il fiume rideva. Sì, era così, tutto ciò che non era stato sofferto e consumato sino alla fine si ripeteva, e sempre si soffrivano di nuovo gli stessi dolori. Ma lui rimontò nella barca e fece ritorno alla capanna, ripensando a suo padre, ripensando a suo figlio, deriso dal fiume, in disaccordo con se stesso, vicino alla disperazione, e non meno vicino a ridere anche lui sonoramente di sé e del mondo intero. Ahimè! ancora non fioriva la ferita, ancora si ribellava il suo cuore contro il destino, ancora non germogliavano serenità e vittoria dal suo soffrire. Tuttavia avvertiva una speranza, e quando fu rientrato nella capanna sentì un irresistibile desiderio di aprirsi a Vasudeva, di rivelargli tutto, di raccontare tutto a lui, che era maestro nell’ascolto.

Vasudeva sedeva nella capanna e intrecciava una cesta. Non guidava più la barca, i suoi occhi cominciavano a indebolirsi, e non solo gli occhi, ma anche braccia e mani. Soltanto la gioia e la serena benevolenza del suo viso fiorivano immutate.

lui si pose a sedere accanto al vecchio, cominciò a parlare lentamente. Raccontò quelle cose di cui non avevano mai parlato, della sua andata in città, quella volta, della ferita ardente, della sua invidia alla vista di padri felici, della sua vana lotta contro questi desideri di cui conosceva benissimo la stoltezza. Riferì tutto, tutto poté dire, anche quel che era più penoso, tutto poteva essere detto, mostrato, tutto egli poté raccontare. Mostrò la propria ferita, raccontando anche della sua ultima fuga, quel giorno stesso, come si fosse imbarcato, fuggitivo infantile, col proposito di recarsi in città, e come il fiume ne avesse riso.

Mentre parlava – e parlò a lungo – mentre Vasudeva ascoltava tranquillo in volto, lui avvertì quell’attenzione di Vasudeva con maggior intensità rispetto a quanto l’avesse mai sentita prima, sentì i suoi dolori, i suoi affanni e la sua segreta speranza fluire verso di lui, e di lì venirgli nuovamente incontro. Mostrare la propria ferita a quell’ascoltatore era lo stesso che lavarla nel fiume, finché non fosse diventata fredda e una cosa sola col fiume. Mentre ancora continuava a parlare e a confessarsi, lui sentiva con crescente intensità che questo non era più Vasudeva, che ad ascoltarlo non era più un uomo, che questo immobile ascoltatore assorbiva in sé la sua confessione come un albero la pioggia, che quest’uomo immobile era il fiume stesso, era Dio stesso, era l’Eterno. E mentre lui cessava di pensare a sé e alla propria ferita, questa scoperta del mutato essere di Vasudeva si impossessava di lui, e quanto più egli se ne accorgeva e ci s’immergeva, tanto meno sorprendente era la cosa, tanto più egli capiva che tutto era in regola e naturale, che già da lungo tempo, forse da sempre, Vasudeva era stato così, che solo lui non se n’era reso pienamente conto, e che anzi dall’amico ormai quasi non si differenziava. Sentiva che egli vedeva adesso il vecchio Vasudeva come il popolo vede gli dèi, e che un simile stato non poteva durare; nel suo cuore già cominciava a prendere congedo da Vasudeva. Con tutto ciò continuava a parlare.

Quando lui ebbe finito, Vasudeva levò su di lui il suo sguardo affettuoso, un po’ indebolito dagli anni, non disse nulla, ma in silenzio irradiò verso l’amico amore e serenità, comprensione e sapere. Prese per mano lui, lo condusse al sedile presso la riva, sedette con lui, e sorrise al fiume.

«Tu l’hai sentito ridere» disse. «Ma non hai sentito tutto. Ascoltiamo, udrai ancor altro».

Ascoltarono. Lieve si levava il canto del fiume dalle molte voci. lui guardò nell’acqua e nell’acqua che scorreva gli apparvero immagini: apparve suo padre, solo, afflitto per il figliolo; egli stesso apparve, solo, anch’egli avvinto al figlio lontano dai legami della nostalgia; apparve suo figlio, altrettanto solo, avido ragazzo sfrenato sulla strada ardente dei suoi giovani desideri, ognuno teso alla propria meta, ognuno dalla meta ossessionato, ognuno in preda alla sofferenza. Il fiume cantava con voce dolorosa, con desiderio, e con desiderio scorreva verso la sua meta, la sua voce suonava come un lamento.

«Odi?» chiese lo sguardo silenzioso di Vasudeva. lui annuì.

«Ascolta meglio!» sussurrò Vasudeva.

lui si sforzò d’ascoltare meglio. L’immagine del padre, la sua propria immagine, l’immagine del figlio si mescolarono l’una nell’altra, anche l’immagine di Kamala apparve e sparì, e così l’immagine di lui, e altre ancora, e tutte si mescolarono insieme, tutte si tramutarono in fiume, tutte fluirono come un fiume verso la meta, bramose, avide, sofferenti, e la voce del fiume suonava piena di nostalgia, piena di ardente dolore, d’insaziabile desiderio. Il fiume tendeva alla meta, lui lo vedeva affrettarsi, quel fiume che era fatto di lui e dei suoi e di tutti gli uomini che egli avesse mai visto, tutte le onde, tutta quell’acqua si affrettavano, soffrendo, verso le loro mete. Molte mete: la cascata, il lago, le rapide, il mare, e tutte le mete venivano raggiunte, e a ogni meta una nuova ne seguiva, e dall’acqua si generava vapore e saliva in cielo, diventava pioggia e precipitava giù dal cielo, diventava fonte, ruscello, fiume, e di nuovo riprendeva il suo cammino, di nuovo cominciava a fluire. Ma l’avida voce era mutata. Ancora suonava piena d’ansia e d’affanno, ma altre voci si univano a lei, voci di gioia e di dolore, voci buone e cattive, sorridenti e tristi, cento voci, mille voci.

lui ascoltava. Era adesso tutt’orecchi, interamente immerso nell’ascolto, totalmente vuoto, totalmente disposto ad assorbire; sentiva che ora aveva appreso sino in fondo l’arte dell’ascolto. Spesso aveva già ascoltato tutto ciò, queste mille voci nel fiume; ma oggi tutto ciò aveva un suono nuovo. Ecco che più non riusciva a distinguere le molte voci, le allegre da quelle in pianto, le infantili da quelle virili, tutte erano connesse, lamenti di desiderio e risa del saggio, grida di collera e gemiti di morenti, tutto era una cosa sola, tutto era mescolato e intrecciato, in mille modi contesto. E tutto insieme, tutte le voci, tutte le mete, tutti i desideri, tutti i dolori, tutta la gioia, tutto il bene e il male, tutto insieme era il mondo. Tutto insieme era il fiume del divenire, era la musica della vita. E se lui ascoltava attentamente questo fiume, questo canto dalle mille voci, se non porgeva ascolto né al dolore né al riso, se non legava la propria anima a una di quelle voci e se non s’impersonava in essa col proprio Io, ma tutte le udiva, percepiva il Tutto, l’Unità, allora il grande canto delle mille voci consisteva di un’unica parola, e questa parola era Om: la perfezione.

«Senti?» chiese di nuovo lo sguardo di Vasudeva.

Chiaro splendeva il sorriso di Vasudeva, sopra tutte le rughe del suo vecchio volto aleggiava luminoso, così come l’Om si librava su tutte le voci del fiume. Chiaro splendeva il suo sorriso quando guardò l’amico, e chiaro splendeva ora lo stesso sorriso anche sul volto di lui. La sua ferita fioriva, il suo dolore spandeva raggi, il suo Io era confluito nell’Unità.

In quell’ora lui cessò di lottare contro il destino, in quell’ora cessò di soffrire. Sul suo volto fioriva la serenità del sapere, cui più non contrasta alcuna volontà, il sapere che conosce la perfezione, che è in accordo con il fiume del divenire, con la corrente della vita, un sapere che è pieno di compassione e di simpatia, docile al flusso degli eventi, aderente all’Unità.

Quando Vasudeva si alzò dal sedile presso la riva, quando guardò lui negli occhi e vi scorse scintillare la serenità del sapere, gli posò lievemente una mano sulla spalla, con le sue maniere caute e delicate, e disse: «Aspettavo quest’ora, amico. Ora è venuta, lasciami andare. A lungo ho aspettato quest’ora, a lungo sono stato il barcaiolo Vasudeva. Ora basta. Addio capanna, addio fiume, addio lui!».

lui s’inchinò profondamente davanti al compagno che si congedava.

«L’avevo sempre saputo» disse a bassa voce. «Andrai nelle foreste, ora?».

«Vado nelle foreste, vado nell’Unità» disse Vasudeva raggiante di luce.

Raggiante si allontanò: lui lo seguì a lungo con lo sguardo. Con profonda gioia, con serenità profonda lo guardò dileguare, e vide i suoi passi pieni di pace, vide il suo capo circonfuso di splendore, vide la sua figura radiosa di luce.





lui




Con altri monaci s’indugiava un giorno lui, durante un riposo nel boschetto di cui la cortigiana Kamala aveva fatto dono ai discepoli di Gotama. Aveva sentito parlare di un barcaiolo che abitava presso il fiume, a una giornata di cammino, e che da molti era ritenuto un saggio. Quando lui riprese il suo cammino, scelse la via che portava al traghetto, desideroso di vedere questo barcaiolo. Poiché, sebbene egli fosse vissuto tutta la vita secondo la Regola e fosse considerato con rispetto anche dai monaci più giovani per la sua età e per la sua modestia, pure non erano spente nel suo cuore l’irrequietezza e l’ansia della ricerca.

Venne dunque al fiume, pregò il vecchio che lo traghettasse, e quando scesero dalla barca, sull’altra sponda, gli disse: «Tu hai dimostrato molta bontà verso noi monaci e pellegrini, molti di noi hai già traghettato. Non sei anche tu, o barcaiolo, uno che cerca la retta via?».

Parlò lui, e i suoi vecchi occhi eran tutto un sorriso:« Come, tu ti dici uno che cerca, o venerabile, eppure sei già avanti negli anni, e porti l’abito dei monaci di Gotama?».

«Son vecchio, sì» disse lui «ma di cercare non ho mai tralasciato. E mai cesserò di cercare, questo mi sembra il mio destino. Ma tu pure hai cercato, così mi pare. Vuoi dirmi una parola, o degnissimo?».

Disse lui: «Che cosa dovrei mai dirti, io, o venerabile? Forse questo, che tu cerchi troppo? Che tu non pervieni a trovare per il troppo cercare?».

«Come dunque?» chiese lui.

«Quando qualcuno cerca,» rispose lui «allora accade facilmente che il suo occhio perda la capacità di vedere ogni altra cosa, fuori di quella che cerca, e che egli non riesca a trovar nulla, non possa assorbir nulla in sé, perché pensa sempre unicamente a ciò che cerca, perché ha uno scopo, perché è posseduto dal suo scopo. Cercare significa: avere uno scopo. Ma trovare significa: esser libero, restare aperto, non avere scopo. Tu, venerabile, sei forse di fatto uno che cerca, poiché, perseguendo il tuo scopo, non vedi tante cose che ti stanno davanti agli occhi».

«Non capisco ancora completamente» disse lui interrogativo.« Che intendi dire con ciò?».

Parlò lui: «Un tempo, o venerabile, tanti anni fa, tu passasti già un’altra volta presso questo fiume, e vi trovasti un uomo addormentato, e ti sedesti accanto a lui per proteggerne il sonno. Ma quell’uomo che dormiva, o lui, tu non l’hai riconosciuto».

Stupito, come incantato, il monaco fissò il barcaiolo negli occhi.

«Tu sei lui?» chiese timidamente. «Anche questa volta non t’avrei riconosciuto! Di cuore ti saluto, lui! Di cuore mi rallegro di rivederti! Tu sei molto mutato, amico! E così, ora sei diventato barcaiolo?».

lui rise affettuosamente. «Ma sì, barcaiolo. Tanti, lui, hanno bisogno di molti cambiamenti, devono portare ogni sorta d’abiti, e io sono uno di quelli, amico. Sii benvenuto, lui, e resta questa notte nella mia capanna».

lui passò la notte nella capanna e dormì sul giaciglio ch’era stato un tempo il giaciglio di Vasudeva. Molte domande rivolse all’amico della sua giovinezza, molto gli dovette raccontare lui della propria vita.

Il mattino seguente, quando per lui fu ora di riprendere il cammino, lui disse, non senza esitazione, queste parole:«Prima che io continui il mio pellegrinaggio, lui, permettimi ancora una domanda. Hai tu una dottrina? Hai una fede o una scienza che tu segua, che ti aiuti a vivere e a ben fare?».

Parlò lui: «Tu sai, amico, che già da giovane, allora, quando vivevamo fra i penitenti nel bosco, io ero pervenuto a diffidare delle dottrine e dei maestri e ad allontanarmi da loro. Sono rimasto allo stesso punto. Tuttavia ho avuto dopo d’allora molti maestri. Una bella cortigiana è stata per lungo tempo mia maestra, e un ricco mercante fu mio maestro, nonché alcuni giocatori di dadi. Una volta anche un discepolo del Buddha in pellegrinaggio fu mio maestro; egli mi sedette accanto, durante il mio sonno nel bosco, interrompendo il suo andare. Anche da lui ho appreso, anche a lui sono riconoscente, molto riconoscente. Ma soprattutto ho imparato qui, da questo fiume, e dal mio predecessore, il barcaiolo Vasudeva. Era un uomo molto semplice, Vasudeva, non era un filosofo; ma sapeva ciò che occorre sapere, tanto bene quanto Gotama, era un Perfetto, un santo».

Disse lui: «Ancor sempre, lui, tu ami un poco lo scherzo, a quel che vedo. Io ti credo, e so che non hai seguito nessun maestro. Ma non hai tu stesso trovato, se non una dottrina, almeno alcuni pensieri, alcuni principi fondamentali che ti son propri e che ti aiutano a vivere? Se tu mi volessi dire qualcosa di ciò riempiresti di gioia il mio cuore».

Rispose lui: «Ho avuto pensieri, sì, e principi, e come! Tante volte ho sentito in me il sapere, per un’ora o per un giorno così come si sente la vita nel proprio cuore. Molti pensieri furono quelli, ma mi sarebbe difficile fartene parte. Vedi, lui, questo è uno dei miei pensieri, di quelli che ho trovato io: la saggezza non è comunicabile. La saggezza che un sapiente tenta di comunicare ad altri, ha sempre un suono di pazzia».

«Vuoi scherzare?» chiese lui.

«Non scherzo. Dico quel che ho trovato. La scienza si può comunicare, ma la saggezza no. Si può trovarla, si può viverla, si può farsene portare, si possono fare miracoli con essa, ma dirla e insegnarla non si può. Questo era ciò che già da giovane avevo più d’una volta presentito e che mi ha tenuto lontano dai maestri. Ho trovato un pensiero, lui, che tu riterrai di nuovo uno scherzo o una pazzia, ma che è il migliore di tutti i miei pensieri. Ed è questo: d’ogni verità anche il contrario è vero! In altri termini: una verità si lascia enunciare e tradurre in parole soltanto quando è unilaterale. E unilaterale è tutto ciò che può essere concepito in pensieri ed espresso in parole, tutto unilaterale, tutto dimidiato, tutto privo di totalità, di sfericità, di unità. Quando il sublime Gotama nel suo insegnamento parlava del mondo, era costretto a dividerlo in samsara e nirvana, in illusione e verità, sofferenza e liberazione. Non si può far diversamente, non c’è altra via per chi vuol insegnare. Ma il mondo in sé, ciò che esiste intorno a noi e in noi, non è mai unilaterale. Mai un uomo, o un atto, è tutto samsara o tutto nirvana, mai un uomo è interamente santo o interamente peccatore. Sembra così, perché noi siamo soggetti all’illusione che il tempo sia qualcosa di reale. Il tempo non è reale, lui; questo io l’ho appreso ripetutamente, in più di un’occasione. E se il tempo non è reale, allora anche la discontinuità che sembra esservi tra il mondo e l’eternità, tra il dolore e la beatitudine, tra il male e il bene, è un’illusione».

«Ma come?» chiese lui ansiosamente.

«Ascolta, caro, ascolta bene! Il peccatore ch’io sono e che tu sei è peccatore, sì, ma un giorno sarà di nuovo Brahma, un giorno raggiungerà il nirvana, sarà Buddha. E ora vedi: questo “un giorno” è illusione, è mero simbolo! Il peccatore non è in cammino per diventare Buddha, non è coinvolto in un processo evolutivo, sebbene il nostro pensiero non sappia rappresentarsi le cose diversamente. No, nel peccatore è, già ora, oggi stesso, il futuro Buddha, il suo avvenire è già tutto presente, tu devi venerare in lui, in te, in ognuno il Buddha potenziale, il Buddha in divenire, il Buddha nascosto. Il mondo, caro lui, non è imperfetto, o impegnato in una lunga via verso la perfezione: no, è perfetto in ogni istante, ogni peccato porta già in sé la grazia, tutti i bambini portano già in sé la vecchiaia, tutti i lattanti la morte, tutti i morenti la vita eterna. Non è concesso all’uomo di scorgere a che punto della propria strada sia il suo simile: nel brigante e nel giocatore di dadi si cela il Buddha, nel brahmano si cela il brigante. La meditazione profonda consente la possibilità di abolire il tempo, di vedere in contemporaneità tutto ciò che è stato, ciò che è e ciò che sarà, e qui tutto è bene, tutto è perfetto, tutto è Brahman. Per questo a me par buono tutto ciò che esiste, la vita come la morte, il peccato come la santità, l’intelligenza come la stoltezza, tutto dev’essere così, tutto richiede solamente il mio accordo, la mia buona volontà, la mia amorosa comprensione, e così per me tutto è bene, nulla mi può far male. Ho appreso, nell’anima e nel corpo, che avevo molto bisogno del peccato, avevo bisogno della voluttà, dell’ambizione al possesso, della vanità, e avevo bisogno della più ignominiosa disperazione, per imparare la rinuncia a resistere, per imparare ad amare il mondo, per smettere di confrontarlo con un certo mondo immaginato, desiderato da me, con una specie di perfezione da me escogitata, ma per lasciarlo, invece, così com’è, e amarlo e appartenergli con gioia. Tali, o lui, sono alcuni dei pensieri che mi sono venuti in mente».

lui si chinò, alzò una pietra da terra e la soppesò sulla mano.

«Questa» disse giocherellando «è una pietra, e forse, entro un determinato tempo, sarà terra, e di terra diventerà pianta, o bestia, o uomo. Bene, un tempo io avrei detto: “Questa pietra è soltanto una pietra, non vale niente, appartiene al mondo di Maya: ma poiché forse nel ciclo delle rinascite può anche diventare uomo e spirito, per questo io attribuisco anche a lei un pregio”. Così avrei pensato un tempo. Ma oggi invece penso: questa pietra è pietra, ed è anche animale, è anche dio, è anche Buddha, io l’amo e la onoro non perché un giorno o l’altro potrebbe diventare questo o quello, ma perché essa è, ed è sempre stata, tutto; e appunto questo fatto, che sia pietra, che ora mi appaia come pietra, proprio questo fa sì che io l’ami, e veda un senso e un valore in ognuna delle sue venature e cavità, nel giallo, nel grigio, nella durezza, nel suono che emette quando la colpisco, nell’aridità o nell’umidità della sua superficie. Ci sono pietre che al tatto hanno un che di oleoso, o la consistenza del sapone, e altre che paiono foglie, altre sabbia, e ognuna è speciale e prega l’Om a modo suo, ognuna è Brahman, ma nello stesso tempo e in pari misura è pietra, è oleosa o grassa come sapone, e appunto questo mi piace e mi sembra meraviglioso e degno di adorazione. Ma non farmi più dir altro di ciò. Le parole non rendono un buon servigio al significato segreto, tutto risulta sempre un po’ diverso quando lo si esprime a parole, un po’ falsato, un po’ folle, sì, e anche questo è assai bene e mi piace moltissimo, anche con questo sono perfettamente d’accordo, che ciò che è tesoro e saggezza d’un uomo suoni sempre un po’ folle alle orecchie altrui».

lui ascoltava in silenzio.

«Perché mi hai detto della pietra?» chiese, dopo una pausa, esitando.

«È stato senza premeditazione. O forse per dire che appunto la pietra, e il fiume, e tutte queste cose dalle quali possiamo imparare, io le amo. Posso amare una pietra, lui, e anche un albero o un pezzo di corteccia. Queste sono cose, e le cose si possono amare. Ma le parole non le posso amare. Ecco perché le dottrine non contano nulla per me: non sono né dure né morbide, non hanno colore, non hanno spigoli, non hanno odore, non hanno sapore, non hanno null’altro che parole. Forse è questo ciò che ti impedisce di trovare la pace: le troppe parole. Poiché anche liberazione e virtù, anche samsara e nirvana sono mere parole, lui. Non c’è nessuna cosa che sia il nirvana, esiste solo la parola nirvana».

Disse lui: «Il nirvana non è soltanto una parola, amico mio. È un pensiero».

lui continuò: «Un pensiero, sia pure. Devo confessarti, mio caro, che non faccio una gran distinzione tra pensieri e parole. Per dirtela schietta, neanche i pensieri tengo in gran conto. Apprezzo di più le cose. Qui a questo traghetto, per esempio, ci fu, mio predecessore e maestro, un uomo, un sant’uomo, che per tanti anni credette semplicemente nel fiume e in nient’altro. Egli aveva notato che la voce del fiume gli parlava, e da quella imparò, fu essa a educarlo e a istruirlo, il fiume gli pareva un dio, e per tanti anni egli non seppe che ogni brezza, ogni nuvola, ogni uccello, ogni coleottero è altrettanto divino e può essere altrettanto saggio e istruttivo quanto il venerato fiume. Ma quando quel santo se ne andò nella foresta sapeva già tutto, sapeva più di te e di me, senza maestri, senza libri, solo perché aveva avuto fede nel fiume».

lui disse: «Ma ciò che tu chiami “cose”, è forse alcunché di reale, di essenziale? Non è soltanto illusione di Maya, soltanto immagine e apparenza? La tua pietra, il tuo albero, il tuo fiume... sono davvero realtà?».

«Anche questo» disse lui «non mi preoccupa molto. Siano o non siano le cose apparenza, sono apparenza anch’io, e quindi esse sono sempre miei simili. Questo è ciò che me le rende così care e rispettabili: sono miei simili. Per questo posso amarle. Ed eccoti ora una dottrina della quale riderai: l’amore, o lui, mi sembra di tutte la cosa principale. Penetrare il mondo, spiegarlo, disprezzarlo, può essere il compito dei grandi filosofi. Ma a me importa solo di poter amare il mondo, di non disprezzarlo, di non odiare il mondo e me; a me importa solo di poter considerare il mondo, e me e tutti gli esseri con amore, ammirazione e rispetto».

«Questo lo capisco» disse lui. «Ma appunto in ciò egli, il Sublime, riconobbe un inganno. Egli prescrisse la benevolenza, il riguardo, la compassione, l’indulgenza, ma non l’amore; egli ci proibì di vincolare il nostro cuore nell’amore di cose terrene».

«Lo so» disse lui, e il suo sorriso rifulgeva d’oro. «Lo so, lui. E, vedi, qui noi siamo nel pieno groviglio delle opinioni, in piena disputa sulle parole. Poiché io non posso negare che le mie parole sull’amore siano in contrasto, in apparente contrasto, con le parole di Gotama. Appunto per questo diffido tanto delle parole, perché so che questo contrasto è illusorio. So che son d’accordo con Gotama. Come potrebbe non conoscere l’amore, lui che ha riconosciuto nella sua caducità, nella sua nullità l’intera condizione umana, e che pure ha tanto amato gli uomini da impiegare tutta una lunga vita laboriosa unicamente a soccorrerli, ad ammaestrarli! Anche in lui, nel tuo grande maestro, mi sono più care le cose che le parole, la sua vita e le sue azioni più che i suoi discorsi: sono più importanti i gesti della sua mano che le sue opinioni. Non nella parola, non nel pensiero, vedo la sua grandezza, ma nella vita, nell’azione».

Tacquero a lungo i due vecchi. Poi lui parlò, mentre s’inchinava per prendere congedo: «Ti ringrazio, lui, di avermi rivelato qualcosa dei tuoi pensieri. Sono pensieri strani, in parte, e non tutti mi sono riusciti immediatamente chiari. Ma comunque sia, ti ringrazio, e ti auguro giorni di pace».

(Ma in segreto pensava: Questo lui è un uomo stupefacente, esprime pensieri che destano meraviglia, e la sua dottrina ha una nota di follia. Ben altrimenti suona la pura dottrina del Sublime, più chiara, più pura, più comprensibile, e non contiene nulla di strano, di folle o di ridicolo. Ma ben differenti dai suoi pensieri mi sembrano le mani e i piedi di lui, i suoi occhi, la fronte, il respiro, il sorriso, il modo di salutare, l’andatura. Mai più, dacché il nostro sublime Gotama entrò nel nirvana, mai più ho incontrato un uomo del quale sentissi così distintamente: costui è un santo! Soltanto lui, questo lui mi ha fatto tale impressione. La sua dottrina può essere strana, folli possono suonare le sue parole, ma il suo sguardo e la sua mano, la sua pelle e i suoi capelli, tutto in lui irradia una purezza, una pace, irradia una serenità e mitezza e santità, quale non ho mai visto in nessun uomo dopo la morte del nostro sublime maestro).

Mentre lui svolgeva questi pensieri, e una contraddizione si dibatteva nel suo cuore, l’amore lo trasse a inchinarsi ancora una volta verso lui. Questi sedeva tranquillamente, e lui gli fece un profondo inchino.

«lui,» disse «tutti e due siamo diventati vecchi. Difficilmente ci rivedremo ancora in questa forma umana. Vedo, amico, che tu hai trovato la pace. Io riconosco di non averla trovata. Dimmi ancora una parola, o degnissimo amico, dammi qualcosa che io possa afferrare, che io possa comprendere! Dammi qualcosa che mi accompagni nel mio cammino. Spesso è gravoso il mio cammino, e spesso oscuro, lui».

lui taceva e lo guardava con quel suo sorriso tranquillo, sempre uguale. lui lo guardava fisso in volto, con ansia, con desiderio. La sofferenza d’un eterno cercare era scritta nel suo sguardo, la sofferenza d’un eterno non trovare.

lui se ne avvide e sorrise.

«Chinati verso me!» sussurrò piano all’orecchio di lui.«Chinati verso di me! Così, ancora più vicino! proprio vicino! Baciami sulla fronte, lui!».

Ma mentre lui obbediva alle sue parole, meravigliato, eppure attratto dal grande amore e da una specie di presentimento, e si accostava a lui e gli sfiorava la fronte con le labbra, gli accadde qualcosa di prodigioso. Mentre i suoi pensieri ancora indugiavano sulle sorprendenti parole di lui, mentre egli ancora si sforzava invano, e con una certa riluttanza, di pensare l’abolizione del tempo, d’immaginarsi nirvana e samsara come una cosa sola, mentre perfino un certo disprezzo per le parole dell’amico combatteva in lui con un amore e un rispetto sconfinati, ecco quel che gli accadde:

Non vide più il volto del suo amico lui, vedeva invece altri volti, molti, una lunga fila, un fiume di volti, centinaia, migliaia di volti, che venivano e passavano, tutti, e pure sembravano esser lì tutti insieme, e tutti si mutavano e rinnovavano continuamente, eppure erano tutti lui. Vide il volto d’un pesce, una carpa con la bocca spalancata in un dolore infinito, un pesce in agonia, con gli occhi morenti – vide il volto d’un bimbo appena nato, rosso e pieno di rughe, contratto nel pianto – vide il volto d’un assassino, e vide costui piantare un coltello nella pancia d’un uomo – vide, nello stesso istante, questo malfattore incatenato e in ginocchio davanti al boia, che gli mozzava la testa con un colpo di spada – vide i corpi di uomini e donne nudi, in atti e tenzoni d’un frenetico amore – vide cadaveri distesi, tranquilli, freddi, vuoti – vide teste d’animali, di cinghiali, di coccodrilli, d’elefanti, di tori, d’uccelli – vide dèi, vide Krishna, vide Agni – vide tutte queste immagini e tutti questi volti mescolati in mille reciproci rapporti, ognuno aiutare gli altri, amarli, odiarli, distruggerli, rigenerarli, ognuno con un desiderio di morte, ognuno testimonianza appassionatamente dolorosa della caducità, eppure nessuno moriva, ognuno si trasformava soltanto, veniva un’altra volta generato, riceveva un volto sempre nuovo, senza che vi fosse però un intervallo di tempo fra l’uno e l’altro volto – e tutte queste immagini e questi volti giacevano, fluivano, si generavano, galleggiavano e rifluivano l’uno nell’altro, e sopra tutti v’era costantemente qualcosa di sottile, d’impalpabile, eppure reale, come un vetro o un ghiaccio sottile, interposto, come una pellicola trasparente, un guscio o una forma o una maschera d’acqua, e questa maschera sorrideva, e questa maschera era il volto sorridente di lui, che egli, lui, proprio in quell’istante sfiorava con le labbra. E, così parve a lui, questo sorriso della maschera, questo sorriso dell’unità sopra il fluttuare delle forme, questo sorriso della simultaneità sopra le migliaia di nascite e di morti, questo sorriso di lui era appunto il medesimo, era esattamente l’identico, tranquillo, fine, impenetrabile, forse benigno, forse schernevole, saggio, multiforme sorriso di Gotama, il Buddha, quale egli stesso l’aveva visto centinaia di volte con venerazione. Così – questo lui lo sapeva –, così sorridono i Perfetti.

Senza più sapere se esistesse il tempo, se quella visione fosse durata un secondo o un secolo, senza più sapere se esistessero un lui, un Gotama, un Io e un Tu, ferito nel più profondo dell’animo come da una saetta divina, la cui ferita fosse tutta dolcezza, preso per incanto e sciolto nell’intimo suo, lui rimase ancora un poco chinato sul tranquillo volto di lui, che aveva giust’appunto baciato, che era stato giust’appunto teatro di tutte quelle immagini, di tutto quel divenire, di tutto quell’essere. Il volto era immutato, dopo che la profondità del multiforme s’era richiusa sotto la sua superficie, ed egli sorrideva tranquillo, sorrideva dolce e sommesso, forse molto benignamente, forse molto schernevole, proprio come aveva sorriso Lui, il Sublime.

Profondamente s’inchinò lui, sul suo vecchio viso corsero lacrime, delle quali egli nulla sapeva, come un fuoco arse nel suo cuore il sentimento del più intimo amore, della più umile venerazione. Profondamente egli s’inchinò, fino a terra, davanti all’uomo che sedeva immobile e il cui sorriso gli ricordava tutto ciò che egli avesse mai amato in vita sua, tutto ciò che nella vita gli fosse mai stato prezioso e sacro.





LETTERE





Hermann Hesse a Carona nel 1921

La Sua lettera contiene una piccola inesattezza. Lei immagina che una certa inclinazione spirituale verso l’elemento asiatico sia la conseguenza del mio breve viaggio in India. Non è così. Da molti anni sono convinto che lo spirito europeo sia al tramonto e abbia bisogno di tornare alle sue scaturigini asiatiche. Per anni e anni ho venerato Buddha e sin dalla primissima giovinezza ho letto opere di letteratura indiana. Più tardi ho sentito maggiore affinità con Lao-tzu e gli altri cinesi. Rispetto a tali idee e studi, il mio viaggio in India è stato solo una piccola integrazione, una chiosa, nulla di più.

(da una lettera del 26 luglio 1919 ad Alice Leuthold)





Lavoro da mesi a un racconto d’argomento indiano-brahmanico, un soggetto un po’ complicato, la cui atmosfera e il cui spirito però mi sono familiari e vicini sin dalla prima giovinezza. Nel contempo mi dedico alla pittura en plein air, dipingo bozzetti e, finché le ombre che gravano sulla mia vita attuale me lo consentiranno, sarò felice di poter trascorrere l’estate nel castagneto in fiore.

(da una lettera del 20 giugno 1920 a Heinrich Lilienfein)





Mi spiace che Lei abbia di nuovo dolori al viso. Nevralgie, probabilmente, quelle di cui soffriva anche Klingsor.

Io sto più o meno sempre allo stesso modo, faccio fatica a tirare avanti e sono contento quando mi capita una giornata senza troppi dolori e fastidi. Fra non molto dovrò andare a trovare mia moglie, e lì mi attendono nuove incombenze e preoccupazioni. Oltre a tutto, l’importante lavoro cui mi sto dedicando da otto mesi, una leggenda di argomento indiano-brahmanico, è andato a monte e non vedrà la luce, non riesco a procedere.

(da una lettera dell’8 agosto 1920 a Carl Seelig)





Spero di poterLe mandare presto qualcosa di nuovo. La mia leggenda indiana d’ampio respiro non è però finita e probabilmente non lo sarà mai, per ora la lascio da parte, perché al punto in cui sono dovrei descrivere una fase evolutiva che io stesso non ho ancora vissuto sino in fondo. Un breve assaggio è uscito intanto sulla «Zürcher Zeitung».2

(da una lettera del 14 agosto 1920 a Georg Reinhart)

Pagina manoscritta dai lavori preliminari al lui





DAL DIARIO DI ROMAIN ROLLAND




... Hermann Hesse, che da due anni si è stabilito a Montagnola sulle colline di Lugano, viene a pranzo da noi (26 settembre). È magro, scarno, perfettamente rasato, ascetico, duramente scavato nell’osso come una figura di Hodler. Ha dovuto attraversare una crisi severissima, dalla quale – queste sono le sue parole – è uscito diventando un uomo nuovo. A ciò hanno concorso le circostanze esterne: la moglie, malata di mente, è ricoverata in una clinica psichiatrica; la povertà e la separazione dai figli, che vanno a scuola nel Nord della Svizzera; un isolamento completo a fronte di una vita materiale ridotta al minimo. In tali condizioni gli antichi semi gettati nel suo spirito dall’India e dalla Cina, paesi che sempre lo attraggono, conoscono un singolare sviluppo. Adesso, assicura, ha maturato una mentalità pienamente consona ai suoi ideali dell’Asia, e vive di conseguenza. Si è distaccato in pieno dal mondo che lo circonda, dall’arte, dalla letteratura contemporanea, che a lui sembra un vacuo gioco, e in particolare dalla politica. Si è distaccato perfino da quasi tutto ciò che, in un uomo moderno, conferisce valore alla vita: dal benessere, dall’opinione altrui. Vive come un saggio dell’India (benché il suo ideale sia piuttosto la saggezza della Cina e il suo sorridente adattarsi alla vita). Si dichiara felice. Per tenersi occupato e guadagnare un poco si è messo a dipingere. Con i disegni decora i manoscritti delle sue poesie, che alcuni collezionisti gli comprano. L’anno scorso ha pubblicato un libro con uno pseudonimo, senza che nessuno fosse al corrente del suo segreto: era stata, dice, la prima manifestazione in lui dell’uomo nuovo. Il libro si è imposto da sé, benché alla fine si sia scoperto il vero nome dell’autore. C’è tutto Hesse in questo fiero diniego della propria personalità pubblica, in questa volontà di mantenere libera, lontana e celata agli sguardi altrui la propria vita interiore. All’origine della sua maturazione c’è un viaggio di cinque, sei mesi compiuto tempo fa in Estremo Oriente, a Singapore, Sumatra, eccetera. A differenza di Nicolai, Hesse avvertì fin dai primi giorni l’irresistibile richiamo della vita cinese; pur avendone visti solo i più umili rappresentanti, sembra provare proprio per questi ultimi – i coolie, la plebaglia gialla – una particolare simpatia. Con affettuosa invidia racconta del sorriso che essi dispensano a chiunque, di quanto poco basti loro per essere felici, anche nelle condizioni più miserevoli. Hesse mi parla della sorprendente forza di attrazione che il pensiero asiatico esercita sulla Germania moderna. Il principale promotore di questa svolta è stato il conte Keyserling con il suo Diario di viaggio di un filosofo, che accanto a pagine piuttosto superficiali ne contiene altre di grande bellezza. Keyserling, uno spirito straordinariamente duttile e ingegnoso, adotta l’una dopo l’altra tutte le idee asiatiche che incontra sulla sua strada, e quando ritorna nel vecchio continente, anche quelle europee. In Germania ha fondato una scuola per insegnare i metodi hindu di concentrazione estatica. Hesse dice che quanto sta attualmente scrivendo incontra la simpatia di una parte della gioventù tedesca, ma che tutti i suoi vecchi amici si allontanano da lui, perché temono l’influsso concreto delle sue opere: Hesse, benché rifiuti in modo assoluto qualsiasi iniziativa politica, è il primo a riconoscere che il suo pensiero potrebbe prestarsi (in modo a lui inconsapevole) a essere strumentalizzato, dalle passioni odierne, in senso bolscevizzante; e proprio questo è l’incubo del suo vecchio pubblico, fatto di «liberali» (di pavidi conservatori, si direbbe oggi). «Eppure,» prosegue «sono persuaso che tendere alla liberazione interiore, come viene concepita in Asia, è l’unico antidoto che possiamo opporre al bolscevismo. Ma le folle non saprebbero che farsene; e poi tra loro il bolscevismo riuscirà comunque ad avere la meglio». «Questo è più che certo» conclude in tono indifferente...

(annotazioni del settembre 1920)





Vivo quasi fuori dal mondo e mi struggo dal desiderio di mangiare fiori di loto e di vedere gli dèi.

(da una lettera del 10 gennaio 1921 a Jacob Picard)





Sì, e adesso mi sono ripreso così bene che ho deciso di mettere almeno in bella il mio lavoro dell’anno passato. È la prima parte di una leggenda indiana che probabilmente non porterò mai alla fine. Ma Le chiederò lo stesso di darle un’occhiata, tanto più che a volte – da quanto mi racconta – il signor Wenger parla di buddhismo con Lei; il mio lui, a dire il vero, è un eretico, anche rispetto a Buddha. Ma credo di aver colto l’atmosfera spirituale del mondo brahmanico nell’antica India.

(da una lettera del 31 gennaio 1921 a Lisa Wenger)



Missionari tedeschi in India: in piedi al centro Johannes Hesse, padre dello scrittore

Sì, i miei rapporti con l’India sono di antica data. Il padre di mia madre conosceva nove o dieci lingue indiane, visse per decenni in India, dove conversava in sanscrito con i brahmani; anche mia madre trascorse in India una parte della sua vita e parlava tre lingue indiane, e per un periodo più breve mio padre stesso visse laggiù come missionario. Di libri sull’India, su Buddha, eccetera ho avuto occasione di vederne e leggerne, fin da quando ero ancora un bambino, nell’immensa biblioteca di mio nonno; ho visto altresì parecchie immagini indiane e, di tanto in tanto, anche qualche hindu, e infine io stesso ho trascorso a suo tempo un breve periodo in India.

Per parecchi anni la dottrina di Buddha fu, di fatto, il mio credo e il mio unico conforto; solo a poco a poco ho mutato disposizione d’animo, e adesso non sono più buddhista: propendo molto più per l’India degli dèi e dei templi, e ciò da quando, nell’ultimo periodo, ha cominciato gradatamente a risultarmi chiaro il significato del politeismo, eccetera. Considero oggi il buddhismo, nel suo rapporto con il brahmanesimo, un po’ come la Riforma rispetto alla Chiesa cattolica. Io sono protestante e da bambino ho fermamente creduto nel valore e nel significato della Riforma; perfino di una figura ridicola come quella del re Gustavo Adolfo ci parlavano allora in toni celebrativi, quasi fosse stato un eroe e un grande spirito. Solo molto più in là mi sono reso conto che la Riforma è stata sì qualcosa di meritevole e che il rigore dei protestanti, se paragonato con il mercimonio delle indulgenze, eccetera, fu assai nobile e lodevole, ciò nondimeno la Chiesa protestante non ha mai offerto granché, anzi il protestantesimo con le sue sette ha sviluppato una pericolosa cultura del senso d’inferiorità. In modo identico, o molto simile, vedo ora nel buddhismo – che si figura, con un atteggiamento di pura razionalità, un mondo privo di dèi e cerca la salvezza esclusivamente nello spirito – una sorta di nobile puritanesimo, il quale rischia però di soffocare nella sua stessa unilateralità e mi ha sempre più deluso.

Al momento della morte, lui non aspirerà al nirvana, ma accetterà di rinascere e di riprendere daccapo il cammino.

(da una lettera del 10 febbraio 1921 a Lisa Wenger)





lui, ovvero la prima parte che Lei già conosce, sarà pubblicato su una rivista.3 Se più in là ne verrà fuori qualcosa, non lo so, ma stento a crederlo. In questo momento, almeno, non me ne sto occupando.

... Sì, e per quanto riguarda la religione e la morale e così via, e se si tratti di buddhismo, oppure di cristianesimo o di Lao-tzu, avremmo di sicuro ancora parecchie occasioni per parlarne. Quanto a me, non credo affatto nell’esistenza di una religione o di una dottrina che sia la migliore di tutte o l’unica vera – a quale scopo d’altronde? Il buddhismo è ottimo, così come lo è il Nuovo Testamento, ciascuno a suo tempo e là dove occorre. Vi sono persone per le quali è necessaria l’ascesi e persone che hanno bisogno d’altro. E lo stesso individuo, del resto, non ha sempre bisogno delle medesime cose, ma ora necessita di fare e agire, ora di raccogliersi in se stesso, talvolta ha bisogno di gioco, talaltra di lavoro. Così siamo fatti noi uomini, e i tentativi di renderci diversi falliscono sempre. Se riteniamo valori supremi la delicata compartecipazione, la bontà d’animo e la misericordia, allora Francesco d’Assisi è stato uno dei più grandi uomini mai esistiti, mentre Calvino, Savonarola e anche Lutero furono solo dei fanatici, dagli istinti spietati e criminali. Se invece si esaltano la virtù del rigore e dell’obbedienza eroica contro le esigenze della propria coscienza, allora la vera grandezza è quella di un Calvino o di un Savonarola – entrambe le cose sono vere, ed entrambe le posizioni sono nel giusto.



Anteprima del lui sulla «Neue Rundschau». Pagina iniziale

Non mi pare che una determinata virtù o un determinato credo possano porsi come ideale dell’uomo: ritengo piuttosto che il fine supremo cui gli esseri umani debbano tendere sia l’auspicabile armonia nell’anima del singolo. Chi ha conseguito una simile armonia, possiede un qualcosa che la psicoanalisi potrebbe magari definire libera disponibilità della libido; un qualcosa al cui proposito il Nuovo Testamento dice «Tutto vi appartiene».

(da una lettera del 23 marzo 1921 a Lisa Wenger)



Hermann Hesse con la seconda moglie Ruth Wenger sul balcone della «Casa dei pappagalli» a Carona

Vi ho mandato il lui, così almeno potete farvi un’idea di che cosa ho messo insieme negli ultimi due anni. È maledettamente poco, e di certo non finirò mai il lui, né saprei in che modo, e neppure ci penso.

(da una lettera del 14 giugno 1921

ad Anny e Hermann Bodmer)

Di recente ho potuto mandarLe il mio racconto su un tema brahmanico: è rimasto allo stadio di frammento. In sé e per sé sarebbe anche bello, ma come risultato di un anno e mezzo di lavoro è davvero impresentabile.

(da una lettera del 18 luglio 1921 ad Anny Bodmer)





Quali ulteriori passi compirà lui, vorrei saperlo anch’io. È vero che posso vantare un’esperienza maggiore rispetto alla sua, ma in me non vedo ancora né il traguardo né il raccolto, e per questo non mi è ancora dato di trasporli in un’opera poetica. Il cammino dell’individuazione, che conduce lontano da tutto quanto è collettivo e soggetto ad autorità, che rende la voce interiore (anche la coscienza) così personale e ipersensibile e la vita così straordinariamente sfaccettata e difficoltosa – questo l’ho sperimentato, e sono ancora in mezzo al guado. Potrei descrivere il riadeguarsi dell’individuo differenziato al tutto, alla socialità e al consorzio umano, solo se io stesso fossi già a buon punto su questa via. Ma finora (tranne l’educazione e il perfezionamento in campo spirituale e artistico) non ho raggiunto né acquisito nulla sulla via indicatami dal destino, se non che – per lo meno – provo sempre rinnovata ammirazione e nuovo amore per la vita, pur se di giorno in giorno mi risulta sempre più difficile vivere.

(da una lettera del 15 agosto 1921 a Georg Reinhart)





lui

Una novella indiana di Hermann Hesse

(Prima – e fin qui unica – parte)





A Romain Rolland

Caro e venerato Romain Rolland,

dacché, nell’autunno del 1914, cominciai bruscamente ad avvertire anch’io come allo spirito stesse ormai mancando l’aria, e da sponde divenute ostili noi ci tendemmo la mano, fidenti negli stessi principi sovranazionali e inderogabili – fin da allora ho nutrito il desiderio di poterLe un giorno testimoniare il mio affetto e offrirLe, nel contempo, una prova del mio lavoro e un colpo d’occhio nel mio mondo interiore.

Voglia benevolmente accettare la dedica della prima parte di questa mia leggenda indiana non ancora giunta a conclusione.

Hermann Hesse





ROMAIN ROLLAND A HERMANN HESSE


Villeneuve, villa Olga,

Martedì, 22 novembre 1921

Caro Hermann Hesse,

se non Le ho risposto prima è stato a causa della salute. Il Suo racconto indiano mi ha avvinto, e sono davvero commosso che Lei lo abbia dedicato a me. Ma come? Se non avessi preso io l’iniziativa di scriverLe, chissà per quanto tempo ancora sarei rimasto all’oscuro di quest’opera e della sua dedica affettuosa! La prego pertanto di prendere nota dei miei due indirizzi: a Parigi, 3, rue Boissonade (XIV), – dove rientrerò alla fine di questa settimana – e a Villeneuve, villa Olga, dove conto di trascorrere, l’anno prossimo, la primavera e l’estate.

lui si interrompe nel punto più importante, là dove Lei deve esporre il Suo pensiero. Attendo con vivo interesse la continuazione.

Grazie per i ragguagli sulle traduzioni tedesche dei pensatori cinesi.

Ha mai avuto occasione di prendere contatti con Tagore, a proposito dell’Università asiatica che lui si ripropone di fondare a Bolpur? Non so che cosa Lei pensi di Tagore. Può darsi che lo giudichi troppo europeizzato, o magari la sua arte Le sembrerà non esente da una certa insulsaggine. Devo ammettere che io ero un po’ prevenuto nei suoi confronti, soprattutto constatando lo snobismo della gente che gli stava attorno. Ma ho avuto la grande gioia di conoscerlo personalmente a Parigi, la primavera scorsa; e da allora nutro per lui profondo affetto e venerazione. Possiede un’intelligenza acuta e forte, che non si lascia mettere in scacco dagli uomini. Capace di mantenere la sua indipendenza in mezzo alle molte difficoltà che gli vengono sia dagli ammiratori sia dai nemici, egli soffre intimamente della brutalità europea, che gli risulta odiosa. Irradia inoltre una mirabile armonia, intessuta di ricche esperienze e di dolori sopportati con serenità. Suo grande desiderio sarebbe che alcuni europei andassero a insegnare nella sua università; io lo terrò in considerazione per il futuro, se non avrò eccessivi problemi di salute. Ma quanti sono gli ostacoli contro cui va a cozzare Tagore, ostacoli creatigli tanto dai compatrioti quanto dagli inglesi!

Con affettuosa cordialità.

Romain Rolland





Non capisco bene la Sua critica, così carica di biasimo nei confronti del lui. È un po’ come se, dopo ogni Sua lettera, io volessi impuntarmi sulla Sua grafia. Forse Le è sfuggito che il lui non è un’opera conclusa, ma solo un inizio. Sia come sia, può anche darsi che questa mia leggenda non valga nulla, o meno ancora di tutti gli altri miei scritti, dei quali ho egualmente scarsa considerazione, ma che comunque per me potevano essere soltanto così, proprio come ora anche il lui può essere soltanto così. Che non si possa insegnare la saggezza, è un’esperienza alla quale, una volta nella vita, dovevo tentare di conferire una rappresentazione poetica, e il lui costituisce per l’appunto tale tentativo.

Non creda che io voglia difendere me stesso o questo mio lavoretto. Ma mi ha fatto male constatare quanto poco Lei mi conosca. Evvia, non sono mica un letterato. Se Lei abbandona il punto di vista letterario e la smette di domandarsi se il letterato Hesse vada qui lodato o biasimato, vedrà come anche nel lui ci siano cose vere, scaturite da un’esperienza di vita...

Se riesce a trovarlo da qualche parte, legga magari il Dionysisches Geheimnis [Mistero dionisiaco] di Oscar A.H. Schmitz, un’opera che non ha alcun valore poetico, ma che contiene cose d’una saggezza sorprendente.

La Sua sensazione è giusta: maturando si diventa sempre più giovani. Capita così anche a me, benché questo non voglia dire molto: in fondo io ho sempre mantenuto lo spirito dei miei anni verdi e percepito l’essere adulto e l’invecchiare come una specie di commedia.

(da una lettera del 14 gennaio 1922 a Werner Schindler)





«Come hai potuto, lui, ricadere così nelle gioie del mondo e nel piacere dei sensi? Quanto ti sei lasciato coinvolgere nel samsara!» disse lui.

Disse lui: «Non sai dunque, mio caro, che la via più rapida per il nirvana passa attraverso il samsara? Non sai dunque che le fanciullaggini sono talvolta la saggezza più profonda?».

Così parlò lui e sorrise, e sorrise.

(da una cartolina dell’11 marzo 1922 a Georg Reinhart)





Sto procedendo con gli ultimi ritocchi al lui, è finito. Una volta o l’altra possiamo dargli un’occhiata, qui o a Carona, in una bella giornata di sole.

(da una lettera del maggio 1922 a Lisa Wenger)





Anche noi siamo stati particolarmente contenti di sapere che Lei non ha rinunciato al progetto del lui. Sono curioso di scoprire come ne verrà a capo, pur continuando a giocare la Sua partita. Quest’inverno ho dovuto fare i conti con questioni analoghe, naturalmente solo sul piano speculativo.

(da una lettera di Hugo Ball a Hermann Hesse del 29 maggio 1922)





Alla fine il mio lui impara correttamente la sua vera saggezza non da un maestro, ma da un fiume che mormora in maniera assai singolare e da un simpatico vecchio rincitrullito, che sorride sempre e in segreto è un santo.



Hugo Ball e la moglie Emmy Ball-Hennings

(da una lettera del 2 giugno 1922 a Emmy Ball)





Sono felice di aver concluso il lui. La prima parte te l’ho mandata, la seconda è adesso in mano all’editore, il tutto dovrebbe uscire in volume quest’inverno. Dal libro scoprirai, molto meglio di come potrei spiegartelo per lettera, in che modo si sono dipanati i miei pensieri negli ultimi anni.

Al lui della seconda parte non negherai – immagino – il tuo benestare. Per il resto ho spesso la sensazione di essermi avvicinato maggiormente a te nei miei pensieri, nel senso che il rispetto verso ogni forma di vita è per me sempre al primo posto e che ormai do scarso peso alla critica dei singoli fenomeni.

(da una lettera del 3 giugno 1922 a Gustav Gamper)





Nella seconda parte del lui – il libro dovrebbe uscire il prossimo inverno – Lei troverà più di quanto io non abbia finora rivelato riguardo alla mia fede e alle mie idee.

(da una lettera del 29 giugno 1922 a Wilhelm Kunze)



Hermann Hesse nel 1922

Da alcune settimane, dopo avervi lavorato assai a rilento per due anni e mezzo, ho concluso la mia leggenda indiana, che così può essere pubblicata in volume. Non entusiasmerà tutti i miei amici, ma è un lavoro buono e serio, e mi ha condotto a ciò che, sul piano spirituale e poetico, vado cercando. L’elemento indiano non è il tratto più importante.

(da una lettera del 4 luglio 1922 a Cuno Amiet)





Una settimana fa ho compiuto quarantacinque anni. La cosa migliore che posso dire dell’ultimo anno è che a maggio ho finalmente concluso il mio lui, il libro dovrebbe uscire quest’inverno. Ci ho impiegato due anni e mezzo e, benché non ne sia soddisfatto appieno, sento comunque di avervi esposto un certo ideale di vita meditativa ispirato all’India: qualcosa di nuovo per il nostro tempo.

(da una lettera dell’8 luglio 1922 a Georg Reinhart)





A malincuore mi sono separato dalle bozze del lui, che il 4 del mese ho spedito a Stoccarda. Mi sarebbe piaciuto molto portarmele appresso in previsione di giornate più tranquille. Ma le ho lette con avidità e attenzione e, devo ammetterlo, avvertendo un lieve sgomento nei confronti di me stesso. La filosofia delle cose, delle cose ... E in quale platonismo sono finito io, invece! lui mi si è parato dinanzi al momento giusto, come monito. Accadono prodigi, caro signor Hesse. Lo si percepisce dal libro, e questo è quanto posso dire. Non so che cosa mi piaccia di più, se l’inizio o la fine. È un libro così conchiuso, un parto davvero perfetto. Si finisce per credere di più nel Buddha anonimo, che non in quello celebrato. E questo è molto, molto bello e avrà futuro. (da una lettera di Hugo Ball a Hermann Hesse del 10 agosto 1922)





Montagnola, 25 agosto 1922

Caro signor Rolland,

ancora una volta debbo ringraziarLa per la Sua ultima lettera. A essere sinceri, sulle prime avevo reagito con un certo timore nel veder interrotta la mia esistenza eremitica a causa della Lega internazionale femminile, e solo di malavoglia ho accettato di tenere un discorso. Ma, in luogo di una relazione, ho poi letto la fine del mio lui, che solamente pochi sono stati in grado di capire. Tanto più mi ha capito però il signor Kalidas Nag,4 con il quale ho stretto subito una solida amicizia. Le sono molto grato di aver favorito il nostro incontro. Ho trascorso – e non una volta soltanto – qualche ora in sua compagnia, alla presenza di un’interprete, e fra noi si è manifestata un’affinità di opinioni, che nella mia vita ho riscontrato solo molto di rado.

Per lunedì ho un invito a pranzo da Sua sorella; ci sarà anche il signor Nag. Come sempre, Lei è costantemente al centro dei nostri pensieri più amichevoli.

Anche in Duahmel, per quanto fosse possibile con il mio francese, ho trovato una certa comprensione verso il mio modo di pensare. Speriamo che, grazie al suo agente, si riesca a pubblicare anche in Francia uno dei miei ultimi libri. Ma più importante ancora mi sembrerebbe un’edizione inglese del lui (quella tedesca esce fra qualche mese); per alcuni lettori in Inghilterra, così come per quelli dell’Asia, questo libro potrebbe significare che a unirci sono idee sovranazionali e atemporali.

(da una lettera del 25 agosto 1922 a Romain Rolland)



Kalidas Nag e Rabindranath Tagore nel 1924

Poiché io non posso andare in India, ecco l’India venire a me. Ed è stato molto bello. Dovevo tenere un discorso a un congresso della Lega internazionale femminile per la pace e la libertà, ma non me la sentivo e così ho deciso di leggervi la conclusione del mio lui, perché in quelle pagine c’è qualcosa di ben più essenziale che in tutte queste idee del momento, che in tutto questo darsi un gran daffare. Come immaginavo, solo tre o quattro ascoltatori hanno capito quanto andava al di là della mera superficie. E uno di costoro era un hindu, raffinato e colto, il professor Kalidas Nag di Calcutta. Si è fatto tradurre tutto alla lettera, e l’indomani è salito a Montagnola e si è fermato parecchie ore quassù, confessandomi che non avrebbe mai creduto alla possibilità, per un europeo, di arrivare davvero al cuore del pensiero orientale, cosa che ha invece riscontrato nel mio lui. Ha voluto conoscere per intero la mia vita, e sapere come fossi giunto a simili conclusioni, poi mi ha raccontato – nel corso di due serate qui da me – molte cose dell’antica India e ha voluto intonare per me alcuni canti indiani, antichi e moderni. Siamo diventati amici, e lui ora è convinto che la costruzione dell’auspicato ponte, in vista di un amichevole scambio spirituale fra Oriente e Occidente, sia proceduta d’un buon tratto.

Quando il lui sarà pubblicato, spero davvero sia possibile farlo comunque uscire anche in inglese. Troverà solo poche centinaia di lettori in grado di capirlo e assimilarlo per intero, ma almeno a questi ultimi dovrebbe arrivare.

(da una lettera del 27 agosto 1922 a Georg Reinhart)





Sono contento che Lei abbia letto il lui. Come poema non è nulla, ma il suo contenuto è il frutto della mia vita e, nel contempo, della mia familiarità ormai pressoché ventennale con il pensiero indiano e cinese. La conclusione del lui, infatti, è quasi più taoista che indiana ...

Ho l’impressione che il lui sia qualcosa che, con una formula adeguata al nostro tempo, riassume di nuovo alcunché d’assai remoto e dunque in grado, per una piccola cerchia, di diventare importante...

Nutro la speranza che il lui possa, più avanti, essere pubblicato anche in inglese, non tanto a beneficio degli inglesi, quanto piuttosto per gli asiatici ed altri ancora, ai quali potrà offrire una conferma.

(da una lettera del 29 agosto 1922 a Helene Welti)





DAL DIARIO DI ROMAIN ROLLAND


... Congresso internazionale (organizzato dalla Lega internazionale femminile per la pace e la libertà, 18 agosto-2 settembre).

... Nonostante il trambusto, creatosi quindici giorni prima dell’inizio in seguito alla necessità di trasferire la sede del convegno da Varese a Lugano, abbiamo avuto un grande successo. Il Ticino ha accolto cordialmente i partecipanti, che erano numerosi (125) e che subito hanno simpatizzato fra di loro.

... Duhamel apre la serie delle conferenze con una conversazione dal titolo Individualismo e internazionalismo, di netta impronta individualistica – così sostiene mia sorella – e diretta contro il collettivismo.

Frederik van Eeden riscuote molto successo con i suoi Consigli alla gioventù, che io avevo letto in anteprima. La sua franchezza era così palpabile che anche gli uditori più distanti dalla sua religiosità ne sono stati catturati.

Van Eeden ha fatto la conoscenza di Hermann Hesse, e i due hanno subito fraternizzato. Hanno trascorso una giornata insieme a Montagnola, nelle mistiche contrade del pensiero. Ma soprattutto Kalidas Nag è rimasto colpito dalla straordinaria intuizione con la quale Hesse ha saputo penetrare e assimilare la filosofia dell’Oriente; lo ritiene un fenomeno unico nel suo genere in Europa.

Hesse legge in pubblico una parte del suo nuovo libro: lui.

... La cosa più interessante è la serata trascorsa con Hermann Hesse, che è venuto apposta da Montagnola per cenare con noi e con Kalidas Nag. Era da un anno che non lasciava più il suo romitaggio; e solo su mia richiesta ha poi partecipato, pur se con una certa inquietudine, al Congresso. Ma è stato contento di aver conosciuto Kalidas, e di questo mi ringrazia. È di una singolare bruttezza – (mia sorella dice: «sembra un monaco buddhista») –, ma si fa subito notare per la sua forza interiore e per l’assoluta semplicità, sincerità, verità mai adombrate da qualsivoglia compromesso. Benché parli male il francese, e con una certa fatica, la cosa non lo imbarazza, così come non lo imbarazza dover cercare con calma le parole; e ciò che dice non è mai banale. Attribuisce all’atavismo la singolare attrazione che lo spirito dell’India esercita su di lui. Il nonno materno, che ha viaggiato a lungo nel subcontinente, conosceva quattro lingue indiane. Sua madre ha trascorso colà la sua giovinezza. Quanto a lui, ha fatto soltanto un breve viaggio laggiù. Ma lo spirito dell’India, così dice, è venuto tre o quattro volte a bussare alla sua porta, prima che egli si decidesse ad aprire. Temeva di esserne sopraffatto, inghiottito (gli racconto della novella di Bunin, in cui un europeo fugge di notte dall’India, non può restarci neanche un’ora in più, tale è il panico che lo ha colto. E vedo uno scintillio negli occhi di Hesse. «Sì, è così» dice «anche in India ti trovi la tigre appostata nella giungla!»). Ha acquisito di nuovo sicurezza solo quando ha conosciuto il pensiero cinese e ha potuto combinarlo, come antidoto, con quello indiano. In tal modo si è creato una sua Asia personale. E tuttavia vedo bene quanto tormento, quanta inquietudine repressa si celino dietro questa saggezza dell’Asia, questa disciplina ascetica e serena che egli si è imposto e che da anni nobilmente accetta. Il suo volto devastato e segnato dalle brucianti prove della vita ha subito una trasformazione grazie alla quiete di una salda volontà, che incute rispetto. Ma tale volontà conosce essa stessa i propri confini e teme tutto ciò che potrebbe aprirli al nemico interno – l’affanno subliminale. Nell’accomiatarsi Hesse mi dice, radioso: «Questo è il nostro incontro più bello.» E io gli rispondo: «Non dimentico il primo, nel 1915, quando ci siamo visti e dichiarati amici in pieno conflitto mondiale». «Sì,» risponde lui «è stato bello, ma allora c’era la guerra; e adesso c’è la pace». «Io non ho illusioni né disillusioni» ho replicato. «Per me allora non c’era molto più guerra di oggi, e adesso non ce n’è molto meno di allora; la guerra continua». Il volto di Hesse s’incupisce. «No,» mi dice «io ho bisogno di credere che la guerra sia finita. Ho bisogno di ottimismo perché dentro di me sono incline alla depressione». (Non ha usato questo termine, ma un gesto ancora più eloquente). «Non ce la farei a lavorare di nuovo fra i prigionieri di guerra».

Kalidas Nag, con il quale ho discusso della cosa il giorno dopo, è rimasto molto impressionato da questa paura ben controllata, eppure costante sotto la solida costruzione della saggezza confuciano-buddhista.

Hesse ci mostra dei notevoli acquerelli che ha dipinto. Perché lui adesso prova nel dipingere la stessa gioia che gli dà lo scrivere poesie; e la matita è di complemento alla penna. Nei suoi ultimi quadri c’è qualcosa che ricorda il Doganiere Rousseau. Ma è uno stile molto più sobrio e sicuro. Compero un suo volume, Vagabondaggio, che egli ha adornato di paesaggi perfetti...

(annotazioni di agosto - settembre 1922)





Non ho molto da raccontare, se non che adesso, dopo quasi tre anni, la mia leggenda indiana lui è ultimata e dovrebbe uscire quest’inverno.

Ho ricevuto di recente una bella conferma. Costretto a partecipare a un congresso internazionale che si è svolto a Lugano, in quell’occasione ho letto di fronte all’uditorio il capitolo conclusivo del lui. Il giorno dopo si è presentato a casa mia, con modi eleganti e un sorriso bruno-dorato, uno studioso hindu, un professore di Calcutta, che si era fatto tradurre tutto quanto io avevo letto al Congresso. Adesso era lì, davanti a me, a raccontarmi raggiante di gioia quale esperienza straordinaria e commovente fosse stata per lui imbattersi, contro ogni sua aspettativa, in un europeo che, lungi dal considerare il pensiero dell’Oriente come mero oggetto di curiosità intellettuale, lo aveva davvero penetrato a fondo, così da poter vivere e respirare al suo interno in modo produttivo. Gli ho risposto che di europei siffatti ne esistono e ne sono esistiti anche in epoche passate, e lui mi ha raccontato di Krishna e io gli ho parlato di Goethe, e lui ha voluto intonare per me antichi canti indiani, e io gli ho fatto vedere alcuni dei miei acquerelli, e da allora è stato più volte a casa mia e abbiamo stretto amicizia.

(da una lettera del settembre 1922 a Walter Über-Wasser)





Quel giorno, afflitto da una forte emicrania e assai di malavoglia, scesi fino a Lugano. L’idea di tenere un discorso non mi dava alcun piacere, optai dunque per la massima concisione: la parte principale consisté nella lettura di un brano dal lui. Prima del mio intervento ebbi modo di conoscere Duhamel, van Eeden e altri relatori. L’occasione avrebbe avuto esiti piacevoli, fra i quali, l’indomani, la visita dell’anziano Frederik van Eeden, che trascorse su da me l’intera giornata. Due giorni dopo, invece, si presentò un hindu, intelligente e di bell’aspetto, uno studioso bengalese di Calcutta. Si era fatto tradurre tutto il mio intervento – il breve discorso e la pubblica lettura –, e adesso veniva a trovarmi. Sapeva benissimo, mi disse, che molti europei si interessavano dell’India ed erano spesso grandi eruditi in materia, ma finora – nonostante il paio d’anni trascorsi in Europa – aveva sempre ritenuto impossibile che vi fosse un occidentale in grado di pensare dal profondo dell’anima come un asiatico. Averne trovato invece uno così, adesso, gli pareva quasi un miracolo. Da allora venne ancora tre volte a farmi visita. E diventammo amici: trascrisse per me alcune poesie indiane e intonò canti dell’India, recitò alcune Upanishad e mi raccontò le storie di Krishna. Era la prima volta che il frutto di quei lunghi anni da me dedicati all’Asia trovava conferma proprio nelle parole di un asiatico. E lui si era appena accomiatato, quando il postino mi recapitò la lettera di un giapponese che mi chiedeva l’autorizzazione a tradurre le mie Fiabe.

(da una lettera del 21 settembre 1922 a Carlo Isenberg)





Io non sono lui, sono sempre e soltanto in cammino verso di lui, per questo mi rallegro quando qui e là mi imbatto in fratelli minori che intraprendono l’identico cammino. Mai ci si deve irrigidire in una verità trovata, nemmeno in quella scritta in un libro, giacché il cercare può essere insegnato, il trovare no. Ma, a ogni istante, ecco dischiudersi davanti a noi questo prodigio.

(da una lettera del 1922 a Bruno Randssus)





Lei mi ha scritto una lettera molto bella, e Gliene sono grato. Le mando ora un mio libro, i cui ultimi tre capitoli Le illustreranno chiaramente il tratto del cammino interiore che ho appena percorso. Voglia accoglierlo con sentimenti fraterni! Quando lessi la Sua leggenda sul giudice imparziale,5 ne colsi una qualche affinità con il mio lui. Il mio sant’uomo ha vesti indiane, ma la sua saggezza è più vicina a Lao-tzu che non a Gotama. Lao-tzu è adesso molto in voga nella nostra cara, povera Germania, ma alla fin fine lo considerano quasi tutti paradossale; laddove il suo pensiero non è affatto paradossale, ma rigorosamente bipolare, ossia provvisto di due poli: possiede dunque una dimensione in più. Alla sua fonte spesso mi abbevero.



Frontespizio della prima edizione

Dalla Sua prima visita a Gaienhofen6 abbiamo vissuto esperienze comuni d’ogni genere, che ci uniscono; di tanto in tanto mi dondolo volentieri e riconoscente su questo ponte sospeso, e penso a Lei con amicizia.

(da una lettera del 27 novembre 1922 a Stefan Zweig)





Leggi attentamente il lui: nella parte conclusiva del libro credo di aver espresso qualcosa di nuovo e di necessario per l’Europa.

(da una lettera dell’11 dicembre 1922 alla sorella Marulla)





Anch’io, volgendo lo sguardo all’indietro, anno dopo anno, ho la sensazione che il nostro sia un curioso procedere appaiati, pur se a distanza. Non a caso, oltre vent’anni fa, abbiamo esordito entrambi scrivendo versi con accenti molto simili e poi ci siamo imbattuti di continuo in questioni cruciali: la guerra, Rolland, e abbiamo raccontato tutti e due una leggenda tratta dal mondo indiano, rielaborandone nello stesso momento analoghe nozioni. Sono sicuro che non si tratta di un caso: qui è all’opera un destino, e l’immenso amore ispiratomi da libri come il Klingsor nasce da certe nostre affinità segrete. E Lei, dal canto Suo, magari scoprirà nelle mie ultime novelle, raccolte nel volume Amok – che l’editrice Insel spero Le abbia nel frattempo inviato (in caso contrario, La prego di farmelo sapere) – qualcosa che agli altri resta invece oscuro o inaccessibile. Proprio in questi giorni mi sono messo a tavolino per dedicarmi finalmente a una breve ricognizione dei Suoi ultimi libri – un lavoro che forse non potrà andare a buon fine se non toccherò qualcosa di personale, perché parlare di libri, dall’alto di una cattedra immaginaria, oggi non fa più per me; bisogna che un tema mi coinvolga direttamente, se no non mi interessa. Spero di finire l’articolo già nei prossimi giorni, e quando sarà uscito7 Lei potrà constatare quanto io abbia visto rispecchiarsi nella Sua opera il cambiamento cui Lei è andato incontro. Oggi, a mio giudizio, i novellisti e i prosatori tedeschi scrivono per lo più testi irrilevanti (pur se in una forma impeccabile), e ho l’impressione che l’intera problematica, mancando loro il coraggio nelle questioni psicologiche, poggi quasi per intero sulla pura estemporaneità, mentre in Lei sento con forza il movimento che urge verso il nodo centrale, verso il nervo dell’esistenza.

Caro Hermann Hesse, le Sue parole mi hanno fatto molto piacere. Un tempo, quando eravamo ancora giovani, quando ancora non eravamo gravati dal peso della corrispondenza e dagli altri annessi e connessi del cosiddetto successo, quante volte nel corso degli anni ci siamo spediti lettere come queste! Non lasciamo che vada interamente perduta la buona consuetudine dei tempi andati – e, soprattutto, venga di nuovo a trovarmi. Lei sa, Gliel’ho già detto, che da noi è sempre il benvenuto, più che mai ho la certezza che ci faremo buona compagnia.

(da una lettera di Stefan Zweig del 13 dicembre 1922)





Solo in questi giorni mi è venuta sotto gli occhi la Sua recensione al lui8 e mi ha fatto molto piacere. Non credo però che il mio cammino si stia progressivamente allontanando dalla poesia per approdare alla filosofia; al contrario, vedo nel lui una sorta di rinuncia al valore del pensiero speculativo. Riguardo ai personaggi del libro, e al fatto che a Lei sembrino più che semplici «figure», ciò dipende probabilmente da un atteggiamento religioso o, se preferisce, filosofico-indiano. Da tale punto di vista la personalità non è nulla. Ma per la stessa speculazione ascetico-cristiana – che pure vede nella personalità un gradino importante, giacché anche a suo giudizio l’individuazione è un processo sacro – si tratta solo della prima parte del cammino verso l’uomo autentico, la seconda conduce invece oltre la personalità, così come il fine ultimo di ogni aspirazione religiosa è rappresentato dal completo dissolversi in Dio, dunque dal venir meno della persona. Immagino che sia stato proprio questo pensiero (secondo cui anche la «personalità» andrebbe annoverata fra i giochi degli uomini-bambini) a suscitare in Lei l’impressione di cui s’è detto. Naturalmente per me non si tratta di «pensieri» nel senso corrente del termine, bensì di cose concrete, che rappresentano ai miei occhi verità e condizioni di vita.

(da una lettera del 10 gennaio 1923 a Fritz Marti)





Mi fa piacere poterLe mandare anche il Demian. È di complemento al lui, vale a dire è una porzione dello stesso cerchio; il tema del Demian è il divenire della personalità, l’individuo che lotta per diventare se stesso, mentre nel lui tutto ruota intorno allo «sdivenire», intorno al sovrapersonale ... Accolga con benevolenza i miei due libri, senza vedere nel Demian soltanto l’elemento rivoluzionario e nel lui la mera componente indiana, benché ciò non sia pura recita e maschera.

(da una lettera del gennaio 1923 a Leonhard Ragaz)





Quasi a consolarmi della nevicata improvvisa che ha di nuovo interrotto la nostra incipiente primavera, ieri mi è arrivato il Suo saggio:9 questa mattina, ancora sotto le coltri, mi sono immerso nella lettura, ed eccomi qui, dunque, a ringraziarLa e a metterLa sentitamente a parte di tutta la gioia che ho provato nel constatare l’acume, la sensibilità e il rigore di questo articolo. Alcune minuzie io le vedo altrimenti: vedo ad esempio in Rosshalde non più un libro sul genere di Sotto la ruota, ma, in forma nettamente accentuata, lo snodo della mia produzione, il punto in cui fermarsi e concentrarsi – e al quale faranno seguito, con le Fiabe, il primo risveglio e, con Demian, la prima opera sostanzialmente nuova. Ma non è nulla di importante, lo dico solo per farLe vedere con quanta attenzione io abbia letto il Suo scritto.

Dalla mia prospettiva, il cammino che ho intrapreso finora sarebbe più o meno questo:

Nella prima giovinezza, la resistenza opposta a quanto rappresentavano i genitori nel mondo spirituale e religioso in cui sono cresciuto non mi permise di maturare, non riuscii insomma a divenire un cristiano a modo mio e senza smarrire la mia personalità. Fu facile per contro diventare un poeta, e per molti anni la poesia continuò a essere un paradiso in cui non lasciai mai pieno accesso ai conflitti della mia vita privata e spirituale. Fin da giovanissimo mi sono dedicato a studi sull’India, assumendo persino una condotta di vita indiana e, nell’ambito del linguaggio indiano e cinese, così legato alle immagini, ho scoperto la mia religione, o meglio quella che mi pareva mancare in Europa. Che tale religione nel lui porti ancora vesti indiane non significa che la componente indiana del libro mantenga per me quell’importanza, anzi, proprio nel momento in cui ha cominciato a perdere importanza ai miei occhi, tale componente è diventata per me rappresentabile – come d’altronde mi risulta rappresentabile sempre e soltanto ciò che da me, nella vita, si accinge a prendere congedo e ad allontanarsi.

Ho formulato male il mio pensiero, e questo rimanga naturalmente solo fra di noi.

(da una lettera del 10 febbraio 1923 a Stefan Zweig)





Mi ha fatto molto piacere il modo in cui hai accolto il lui. Naturalmente nel libro l’elemento indiano-brahmanico è solo una veste, e con lui non è concepito un hindu, ma l’uomo. Qui «veste» è comunque più che travestimento. Grazie all’India e in forme indiane io ho scoperto ciò che la religione in cui siamo cresciuti avrebbe dovuto essere, ma per me non è mai stata.

(da una lettera del 12 marzo 1923 a Fritz Gundert)





Mio caro amico,

è imperdonabile da parte mia non averLe già scritto prima a proposito del lui. Ma, di fronte a un libro di tale importanza, non potevo certo risponderLe con cortesi e banali parole di ringraziamento. Dovevo fermarmi a riflettere, e non mi pento di aver atteso.

Com’è bella e profonda la conclusione della Sua opera! Che visione affascinante questo fiume dell’universo dietro il velo del sorriso di un Buddha, di un «Perfetto»! Essa mi aleggia attorno costantemente nell’andirivieni della mia giornata. Ma mi sono domandato: quanti dei nostri scrittori contemporanei saranno in grado di coglierla, di là dal suo aspetto pittoresco? Quanti, amico Hesse, guarderanno in Lei, oltre la patina della novella, oltre l’abito letterario – fino allo Om che, al pari del fiume, anche il Suo spirito intona? Quanti, perfino tra coloro che Le sono vicini, che L’ammirano, che nutrono simpatia per Lei, intuiscono qualcosa del Suo vero Io? Di certo Lei ne troverà più in India che non in Europa; bisogna che questo libro venga tradotto in bengalese dal nostro amico Nag.

Dovrei anche suggerire a Bazalgette di chiederLe l’autorizzazione a volgerlo in francese per la collana che lui dirige a Parigi. Ma saranno abbastanza maturi questi vecchi bambini di Parigi per afferrare la magica bellezza di un’opera simile?

Io ne sono interamente pervaso, e sono felice che, in un’epoca come questa, i suoi raggi mi siano giunti dalla Collina d’Oro e dal saggio amico, a me tanto caro.

Con il mio più profondo affetto.

... Da quale editore è uscito il Suo libro Dall’India? E «Aufzeichnungen» significa semplicemente «annotazioni», oppure ci sono dei veri e propri disegni?

(da una lettera di Romain Rolland a Hesse del 5 aprile 1923)





Mai, in occasione di nessun altro libro, i miei amici più stretti mi hanno ignorato come adesso, con il lui: non uno o quasi che si sia dato la pena di accusarne ricevuta, anche solo con due righe. Tanto più ho dunque gioito questa mattina nel leggere la Sua bella e cara lettera!

Lei ha ragione: pochissimi tra i miei colleghi sono in grado di apprezzare e capire il lui. Dalla critica, sui giornali, non ho udito altro finora se non espressioni di rispettoso imbarazzo.

Ci sono, per contro, alcune persone alle quali il lui – sia riguardo all’elemento indiano e umano che lo pervade, sia riguardo alla mia mitologia personale – risulta un libro totalmente aperto e accessibile, persone che lo amano e che tra le sue pagine respirano aria di casa. Il migliore fra costoro è colui che con Lei condivide la dedica del volume, mio cugino che vive in Giappone. Ha trascorso oltre quindici anni in Estremo Oriente e, nella dimestichezza che lo lega da così lungo tempo ai bonzi giapponesi, ha imparato moltissime cose.

Grazie dunque per l’affettuoso interessamento che Lei dimostra nei confronti del mio libro. E anche per l’idea di raccomandarlo a Parigi in vista di un’edizione francese. La vedrei con grande favore. Tanto meno questo libro è per la moltitudine, quanto più mi importa di vederlo accessibile (e non solo in Germania), se non altro a quei pochi che mi stanno a cuore; e a tal fine sarebbero necessarie sia la versione francese sia quella inglese.

La Sua domanda circa il mio libro Dall’India mi mette un po’ in difficoltà. Ma le darò tutte le informazioni del caso. Non contiene disegni, solo testo. Accoglie un breve racconto, molto particolare, sul mondo anglo-indiano,10 racconto che mi diede molta gioia quando lo scrissi (1911) e che ancor oggi ritengo un buon lavoro. Ma la parte principale – gli appunti del mio viaggio di allora in Malacca, a Sumatra e a Ceylon – non merita purtroppo particolare menzione. Il libro è modesto, e il viaggio stesso fu in realtà deludente – ossia lo fu in quel momento, perché in seguito avrebbe dato ottimi frutti. Ma allora – nel momento in cui, stanco dell’Europa, ero fuggito in India – non avevo trovato altro laggiù se non il fascino dell’esotico. E dallo spirito indiano, che all’epoca già conoscevo e cercavo, quel tangibile esotismo è servito più ad allontanarmi che non ad avvicinarmi.

(da una lettera del 6 aprile 1923 a Romain Rolland)





... lui di Hermann Hesse, la cui prima parte è dedicata a me, è una delle opere più profonde che siano mai state scritte da un autore europeo sul pensiero hindu (e all’interno di esso). Kalidas Nag ne rimase meravigliato, quando Hesse ne fece una pubblica lettura a Lugano. Le quindici, venti pagine finali possono aggiungersi al tesoro della saggezza hindu: perché non si limitano a parafrasarla, ma la completano. Hesse mi scrive però che nessuna delle sue opere è caduta in un silenzio altrettanto profondo. I suoi amici non si sono nemmeno dati la pena di ringraziarlo, quando hanno ricevuto il libro...

(dal diario di Romain Rolland, inizio aprile 1923)





lui è un libro molto europeo, nonostante la sua ambientazione, e la dottrina di lui muove risolutamente dall’individuo e lo prende così sul serio, come nessuna dottrina asiatica sa fare. A differenza di come lo ha catalogato Lei, io potrei addirittura affermare che il lui rappresenta la mia liberazione dal pensiero indiano. Per vent’anni ho pensato con criteri indiani, benché nei miei libri questo sia rimasto sottotraccia, e a trent’anni ero buddhista, certo non nel senso di appartenenza a una Chiesa. Il cammino della mia liberazione da ogni dogma, anche da quello indiano, conduce al lui e naturalmente proseguirà, finché resterò in vita.

(da una lettera del 18 gennaio 1925 a Hans Rudolf Schmidt)





Nella vetrina di una libreria di Zurigo ho scoperto l’edizione francese del mio lui, un libro con il quale ho cercato di offrire una nuova versione, adatta al nostro tempo e alla nostra lingua, dell’antica dottrina asiatica sull’unità del divino. Sapevo che si stava lavorando a questa traduzione, ma il volume in sé non lo avevo ancora visto, perciò sono entrato nel negozio e l’ho comprato. In esergo al mio libro c’è una dedica a Romain Rolland,11 uno scrittore che durante la guerra è divenuto per me importante e prezioso, un amico che mi è caro e con il quale vi è affinità d’intenti, e che presumevo avrebbe letto con piacere il lui, perché è a lui che debbo uno dei miei più preziosi contatti con l’India d’oggi. La dedica dunque non era casuale, aveva un suo significato e una sua importanza. Ma l’editore parigino l’ha semplicemente omessa. Perché Romain Rolland, di cui oggi si celebra nel mondo intero (tranne che a Parigi) il sessantesimo compleanno, è tutt’ora messo all’indice e boicottato in quella Francia vittoriosa, che non si è fatta scrupolo di invitare e celebrare Fritz von Unruh e Thomas Mann.

(da Gedanken über Lektüre, in «Berliner Tageblatt», 6

febbraio 1926)





Per intanto il mio lui comincia pian piano a farsi conoscere in Asia. Le voci di alcuni studiosi giapponesi, che a tutt’oggi ho sentito riguardo all’edizione nella loro lingua, rivelano i sentimenti di fraterna amicizia con cui il libro è stato accolto laggiù e lasciano anche trasparire la sorpresa circa la sua provenienza, giacché sarebbe riuscito a penetrare lo spirito asiatico più a fondo di tutti gli altri tentativi sinora compiuti da autori europei. Quando ci sarà finalmente un’edizione inglese, potrò sentire anche i giudizi dall’India, che per me sono ancora più importanti. Peccato che questi attestati arrivino sempre con qualche anno di ritardo, quando io già da un pezzo sono immerso in altre questioni. Ma sentire simili voci mi fa comunque piacere. Un professore di Tokyo scrive che è dovere di ogni suo studente leggere questo libro.

(da una lettera del 26 febbraio 1926 a Georg Reinhart)





Iniziai il lui nell’inverno del 1919; tra la prima e la seconda parte ci fu un intervallo di quasi un anno e mezzo. Feci allora l’esperienza – non nuova per me naturalmente, ma di una durezza inconsueta – che non ha senso voler scrivere qualcosa, quando non lo si sia sperimentato di persona, e in quel lungo intervallo di tempo, durante il quale avevo già rinunciato alla leggenda del lui, dovetti recuperare un tratto di vita ascetica e meditativa, affinché il mondo della spiritualità indiana, che io sentivo sacro e a me affine sin dall’adolescenza, potesse ridiventare mio a tutti gli effetti. Che io non abbia scelto di perseverare in quel mondo, come un convertito nella sua religione elettiva, che io quel mondo lo abbia ripetutamente abbandonato, che al lui sia seguito Il lupo della steppa, mi viene spesso rimproverato con deplorazione da quei lettori che amano il lui ma non hanno letto abbastanza a fondo Il lupo della steppa. A ciò non so dare risposta: sto dalla parte del Lupo della steppa non meno che da quella del lui; per me la mia vita e la mia opera sono, com’è ovvio, qualcosa di unitario: mi sembra dunque inutile volerne cercare prove o giustificazioni.

Per motivi pratici nel presente volume è cambiato un poco l’ordine in cui compaiono le singole opere. E non solo, sono anche state espunte entrambe le epigrafi del lui. La prima parte del romanzo era dedicata a Romain Rolland, la seconda al mio amico e cugino Wilhelm Gundert, che vive in Giappone. A Rolland mi uniscono dall’autunno del 1914 non solo la simpatia e il rispetto per il collega più anziano, ma ancor più un sodalizio interiore, perché in quei giorni in cui cominciava a salire la febbre della guerra furono davvero pochi, sia sul versante tedesco sia su quello francese, gli scrittori capaci di resistere alla psicosi dell’odio e pronti ad anteporre l’umanità minacciata alle nazioni che si minacciavano l’un l’altra. Noi, Rolland e io, siamo rimasti fedeli a questa idea e al nostro sodalizio, per alcuni anni ci siamo sobbarcati a non pochi sacrifici in sua difesa e, finita la guerra, quando i cantori dell’odio di tutte le nazioni sono diventati all’improvviso i paladini dell’umanità e dell’internazionalismo, abbiamo ceduto il campo senza rimpianti a coloro che più alzavano la voce. Su questo punto sento ancor oggi uno stretto vincolo nei confronti del mio venerato amico Rolland. La seconda dedica invece, a mio cugino Gundert, era pensata per quello tra i miei amici che aveva conosciuto più a fondo il pensiero dell’Oriente e ne aveva respirato più a lungo l’aria.

(dalla postfazione alla prima edizione

della raccolta Weg nach Innen, 1931)





Credo che il lui sia al momento, per quanto riguarda la lingua e la cultura tedesca, la forma migliore in cui abbia potuto calarsi l’essenza del pensiero indiano. Ma le fonti indiane sono incomparabilmente più pure e più potenti: la Bhagavadgita, le Upanishad, i Discorsi di Buddha, le leggende, le poesie, sono stati per me la via del risveglio, benché, negli anni successivi, io abbia considerato ancora più importante la saggezza dei cinesi, in quanto meno filosofica, più ingenua, certo, ma in qualche misura più virile.

(da una lettera dei primi di giugno del 1931 a Fanny Schiler)





La mitologia indiana, più puerile e al tempo stesso più ardita, lascia che, da un’età all’altra, il mondo torni di continuo a deteriorarsi, a corrompersi, a esaurirsi, finché Shiva non lo fa a pezzi con la sua danza, e Vishnu, disteso da qualche parte su un prato o sulle onde azzurre, sorridendo suscita dai suoi sogni un mondo giovane, bello, innocente e beato.

Peraltro, come Lei può ben immaginare, la Sua leggenda indiana12 mi ha allietato moltissimo, quel suo giocare tra serietà e spavalderia è davvero unico, di tanto in tanto si passa allegramente dalla buona creanza a situazioni quasi rabelaisiane.

(da una lettera del 2 aprile 1941 a Thomas Mann)





Che cosa dice un poeta, quando non sia completamente uscito di senno, non è in genere così importante; tutto sta nel gesto, nella voce, nel tono. In tal senso mi era piaciuta moltissimo la storia di un savio ebreo dell’epoca hassidica. Vi si narrava di un uomo devoto che andava in pellegrinaggio da un famoso rebbe e non intendeva apprenderne la teologia né chiedergli consiglio o conforto, gli era sufficiente star a guardare come egli si annodasse le stringhe delle scarpe. Questo vide, e questo gli bastò. Credo vi sia qualcosa di analogo anche nel mio lui.

(da una lettera di inizio aprile 1942 a Ernst Kappeler)





Grazie per la Sua bella lettera, mi ha fatto piacere. Alle Sue domande non ho molte risposte da dare, sono vecchio e malato, e sono passati ormai trent’anni da quando ho scritto il lui.

Mi pare che Lei, quanto alle Sue riserve in merito allo sviluppo di lui, abbia senz’altro ragione, se ravvisa cioè nel mio racconto alcunché di paradigmatico e di pedagogico, una sorta di avviamento alla saggezza e alla vita giusta. Ma non è questo il mio racconto. Se avessi voluto raffigurare un lui che raggiunge il nirvana o la perfezione, avrei dovuto inventare qualcosa che conoscevo solo dai libri o dalla mia immaginazione, e non per esperienza diretta. Ma questo non lo sapevo e non lo volevo fare. Nella mia leggenda indiana volevo invece raffigurare soltanto quelle condizioni e quei processi interiori che conoscevo davvero e di cui io stesso avevo avuto esperienza. Non sono un maestro o una guida, bensì un uomo che fa professione di fede, che anela e va cercando, un uomo che ai suoi simili non ha altro da offrire se non l’autentica testimonianza di ciò che gli è accaduto nella vita e che per lui è diventato importante.

Quando scrissi il lui, in un periodo della mia esistenza molto impegnativo e molto intenso, mi auguravo di tutto cuore che quel libricino potesse essere letto e giudicato anche in India. Ci sono voluti trent’anni prima che il mio desiderio si avverasse. D’essere ancora riuscito a vivere di persona, alla mia tarda età, tale emozione, di questo La ringrazio.

(da una lettera dell’aprile 1953 a Vasant Ghaneker)





Concordo in tutto e per tutto con la Sua lettera. Fuorviante è solo supporre, come fa Lei, che la mia fonte conoscitiva riguardo alla meditazione e altro ancora sia Meister Eckhart. Non è così. Certo, da giovane (adesso ho 76 anni) avevo letto anche passi dalle opere di E., il quale non è però l’unico sapiente né l’unico maestro in questo campo, pur essendo nel mondo cristiano-tedesco senz’altro il più grande. La concentrazione interiore venne insegnata e praticata, parecchi secoli prima che in Germania e prima del cristianesimo, in numerose forme e scuole dell’India, della Cina e del Giappone; è una delle possibilità fondamentali dello spirito umano, al di là delle nazioni e religioni di appartenenza; ancor oggi viene insegnata e praticata in India e in Giappone, e di recente anche in America sotto la guida di maestri indiani.

(da una lettera dell’ottobre 1953 a H. G. Sch. R.)





Nello scrivere trent’anni fa il lui, non pensavo affatto a qualcuno che conoscevo di persona, e meno che mai a Julius Baur,13 quale modello per il personaggio del barcaiolo Vasudeva. Eppure oggi ho la sensazione di aver davvero incontrato una volta nella vita, e proprio nella figura di Baur, il saggio barcaiolo, ma di non aver avuto la maturità necessaria per rendermene conto. Tutto ciò di cui facciamo esperienza può, prima o poi, acquistare senso.

(da Rievocazioni, febbraio 1954)





Mi spiace molto che Lei non mi abbia interpellato, prima di darsi la pena di assemblare un radiodramma dal lui. Non posso infatti autorizzarne la messa in onda, ciò contravverrebbe a tutti i miei principi. Io non vado in cerca di una più ampia ricezione, e penso anzi sia necessario che chiunque voglia trarre frutto dal lui debba compiere lo sforzo di leggerlo lentamente e, se possibile, non una sola volta. Inorridisco al pensiero di affidare a voci radiofoniche una versione ridotta delle mie parole. E non credo davvero che gli ascoltatori possano ricavare qualcosa di serio se, anziché calarsi in un libro, ne ascoltano la versione radiofonica nel bel mezzo del consueto programma di intrattenimento. Non credo insomma alla quantità, né ritengo meritorio subissare il popolo con opere di pensiero o di poesia. Non posso pertanto autorizzare la trasmissione.

(da una lettera del marzo 1954 a F.v. Peschke)





Mio padre trascorse in India un periodo non molto lungo, come missionario inviato dalla comunità di Basilea. Invece mio nonno, il dottor Gundert, missionario e grande filologo, visse per decenni in India, e ne padroneggiò numerose lingue: il sanscrito, in primo luogo, ma anche il malayalam, il telugu, la hindi, il kannada, eccetera. Mia madre nacque nel 1842 a Tellicherry, e da giovane fu anche lei attiva nella missione indiana.

Quanto a me, del Suo paese ho visto solo l’isola di Ceylon, durante un viaggio compiuto nel 1911, che mi ha condotto fino a Singapore e a Sumatra.

Nel caso di una versione in hindi del mio lui, gradirei che mi venisse gentilmente indicato qualche editore locale, perché non desidero farmi carico io dell’iniziativa.

(da una lettera del 25 ottobre 1954 a Vasant Ghaneker)





Voglio riferirLe in breve una curiosità bibliografica: quando il mio lui è uscito, più o meno trent’anni fa, nulla desideravo tanto quanto vederlo tradotto in una delle lingue indiane, così che diventasse accessibile laggiù a una piccola élite di persone colte. Naturalmente allora non accadde nulla. Ma adesso, a trent’anni di distanza, il libro è stato tradotto in quattro lingue indiane, una delle versioni (in bengali) è già uscita, le altre sono ancora in preparazione.

(da una lettera del 20 novembre 1954 a Wilhelm Hoffmann)





Quando il lui uscì, il mio massimo desiderio era che, prima o poi, potesse venir tradotto in una delle lingue parlate in India. E adesso, dopo trent’anni, in un momento in cui i miei desideri non sono più così vivaci, eccolo effettivamente tradotto in due lingue indiane (il bengali e l’oriya), e presto altre due (il telugu e il marathi) faranno seguito.

(da una lettera del novembre 1954 a Max Wassmer)



Marie Hesse, nata Gundert, madre dello scrittore

Io vedo le cose diversamente da Lei, certo, ma non nel senso inteso dalla Sua lettera, ovvero che Lei si sarebbe votato alla vita attiva e io a quella contemplativa. Per me che, seppur cresciuto nel cristianesimo protestante, mi sono poi formato sulla scorta del pensiero indiano e cinese, queste scissioni del mondo e degli esseri umani in coppie di opposti non sussistono. Per me il primo articolo di fede è l’unità al di sotto e al di sopra degli opposti. Naturalmente non nego la possibilità di istituire schemi del genere «attivo» e «contemplativo» e non nego neppure che possa rivelarsi utile giudicare gli uomini sulla base di queste tipologie. Esistono individui attivi ed esistono individui contemplativi. Ma al di sotto c’è l’unità, e davvero vitale e – in caso favorevole – esemplare è per me soltanto chi reca in sé entrambi gli opposti. Non ho nulla contro il lavoratore infaticabile e fattivo, e nulla contro l’eremita intento a contemplarsi l’ombelico, ma non trovo né l’uno né l’altro interessante, o addirittura esemplare. L’uomo, che cerco e auspico, è capace di stare sia con gli altri sia in solitudine, è capace sia dell’azione sia della meditazione. E se nei miei scritti, come sembra (dal di fuori non sono certo in grado di vedermi), io do la priorità alla vita contemplativa rispetto a quella attiva, è probabilmente perché ritengo che il nostro mondo e il nostro tempo abbondino già di uomini attivi, dinamici, sempre in movimento, uomini incapaci però di praticare la contemplazione. Negli anni giovanili definivo «occidentale» questo tipo d’uomo unilateralmente dedito all’attività, ma ormai da parecchio tempo anche l’Oriente ha conosciuto il suo «risveglio» ed è passato all’attivismo. Di recente un cinese mi ha scritto che vorrebbe tradurre i miei libri e farli conoscere in Cina. Io gli ho risposto in questi termini: la Cina attuale ha vietato o quanto meno ha dichiarato indesiderabili Confucio e Lao-tzu, e in un paese che oggi non tollera i propri classici, non desidero veder tradotto nessuno dei miei libri.

(da una lettera del dicembre 1954 a Karl F. Borée)





Lei è cristiano nel senso che crede nell’unicità del cristianesimo, come sola religione capace di condurre alla beatitudine. Per Lei i fedeli delle altre religioni sono da compiangere perché orbati del Salvatore e Redentore. Ma questo è assolutamente sbagliato, almeno dalla mia prospettiva e per la mia esperienza. Il monaco buddhista giapponese o l’hindu devoto a Krishna vivono e muoiono nella loro fede altrettanto pii, fiduciosi e custoditi quanto un cristiano. E poi le religioni orientali presentano un vantaggio: non hanno prodotto crociate, roghi di eretici, pogrom di ebrei, che sono stati un’esclusiva dei cristiani e dell’islam. Lutero scrisse sugli ebrei parole che, quanto a brutalità e soperchieria sanguinaria, non sono da meno rispetto a quelle di Hitler e di Stalin. Certo, di tutto ciò Gesù non ha colpa. Ma è possibile amare Gesù e, insieme, ammettere nel loro pieno valore anche le altre vie verso la beatitudine che Dio ha indicato agli uomini.

(da una lettera del 1954 o del 1955 al signor Sadecki)





Noi europei siamo continuamente sorpresi dalla generosa disponibilità con cui in Giappone vengono accolte la nostra scienza, la nostra arte e la nostra letteratura. Lo constatiamo: l’Estremo Oriente è ben disposto a conoscerci, ad accogliere i nostri pensieri e le nostre arti, a imparare da noi, a intrattenere con noi uno scambio spirituale. Purtroppo non posso dire che l’intellighenzia occidentale sia altrettanto disponibile e desiderosa di familiarizzarsi e di entrare in dimestichezza con lo spirito dell’Oriente. Certo, esistono seguaci europei del Vedanta, esistono buddhisti europei, esistono anche amanti dell’arte cinese e di quella giapponese, e i loro collezionisti. Ma questo amore per il mondo orientale è limitato a piccole cerchie e in molti casi è sterile, è una sorta di fuga dalle attuali difficoltà dell’Occidente in un bel mondo di sogno. Voglio credere e sperare che il favore del Giappone verso le creazioni della cultura europea non abbia questo carattere di fuga.

Anche nel mio caso, quello di un vecchio e riconoscente estimatore delle dottrine e delle idee orientali, il primo giovanile legame d’amicizia con lo spirito asiatico fu la ricerca di un rifugio e di un conforto: cominciò con l’India, con la lettura della Bhagavadgita, delle Upanishad, dei Discorsi di Buddha. Solo alcuni anni più tardi conobbi anche i grandi maestri cinesi, mentre con il Giappone avviai un rapporto per così dire personale grazie a mio cugino Wilhelm Gundert e ad alcuni altri tedeschi, che in Giappone avevano operato come missionari, insegnanti e traduttori. Soprattutto per questa via ho acquisito qualche conoscenza in merito al buddhismo dell’Estremo Oriente, lo Zen, e con sempre nuova gioia e ammirazione mi sono appassionato all’arte dei pittori e degli intagliatori, così come alla meravigliosa chiarezza e al nitore della lirica giapponese. Perciò, a fianco della nostra tradizione occidentale, anche l’India, la Cina e il Giappone sono diventati per me sorgenti di dottrina e di vita; e mi ha infuso felicità percepire come di laggiù, dal vostro lontano arcipelago, risuonasse a poco a poco verso di me un’eco, come il mio amore venisse ricambiato.

La seria e feconda intesa fra Oriente e Occidente è la grande e ancora inappagata esigenza del nostro tempo, e questo non solo sul piano politico e sociale: anche sul piano dello spirito e della cultura esistenziale essa rimane un’esigenza e una questione di suprema importanza. Oggi non si tratta più di convertire i giapponesi al cristianesimo o gli europei al buddhismo o magari al taoismo. Noi non dobbiamo e non vogliamo convertire né essere convertiti, a noi spetta aprirci e allargare gli orizzonti; nella sapienza orientale e in quella occidentale non ravvisiamo più potenze che si combattono come nemiche, bensì due polarità tra le quali vibra vita feconda.

(«Ai miei lettori in Giappone», premessa all’edizione

giapponese delle Opere complete

di Hermann Hesse, maggio 1955)





Questo racconto fu scritto quasi quarant’anni fa. È la professione di fede d’un uomo di nascita ed educazione cristiane, che ben presto si è congedato dalla Chiesa, sforzandosi di comprendere le altre religioni, in particolare le forme della devozione indiana e cinese. Ho cercato di investigare che cosa abbiano in comune tutte le confessioni e tutte le forme della devozione umana, che cosa trascenda tutte le differenze nazionali, che cosa possa essere creduto e venerato da ogni razza e da ogni singolo individuo.

(ai lettori persiani del lui)





Non è lungo per me quel tratto di cammino che separa l’India dalla Cina, e nella mia vita e nel mio pensiero l’India ha svolto un ruolo non meno importante di quello avuto dalla Cina. Riguardo al pensiero, non è naturalmente alla sfarzosa India delle fiabe, maomettana e imperiale che devo molto, bensì a quella ben più antica, brahmanica e buddhista. Di lì ha origine il mio lui, e delle soddisfazioni, di cui mi ha gratificato la vecchiaia, la più grande è stata il ritorno di lui in India. A più di trent’anni dalla pubblicazione della mia piccola leggenda indiana, le popolazioni e le lingue dell’India hanno cominciato a interessarsene, e a tutt’oggi sono uscite traduzioni del lui in sette o otto lingue indiane. Le ragioni non furono certo sempre di carattere ideale: diversi traduttori non volevano solo l’autorizzazione a tradurre il mio libro, ma anche i diritti per ricavarne una riduzione cinematografica. Uno di loro mi offrì addirittura una considerevole somma di denaro; ho durato fatica a imporre il mio veto.



Hermann Gundert, nonno dello scrittore

L’India di Buddha e di lui l’ho conosciuta solo da adulto. Ma l’India dai costumi variopinti, simile a quella che viene raffigurata nelle Sue belle miniature, l’ho conosciuta sin da bambino e sin da allora ha suscitato in me curiosità. Non soltanto mio padre aveva fatto il missionario in India, seppur per breve tempo: c’erano anche le figure patriarcali dei genitori di mia madre, i quali avevano trascorso decenni laggiù, svolgendovi attività missionaria. La nonna, a dire il vero, era rimasta per tutta la vita una rigorosa calvinista, mentre il nonno – lo studioso, il poliglotta – aveva osservato e vissuto l’India non solo in qualità di missionario: durante i suoi lunghi viaggi su carri trainati da buoi aveva visitato parecchie regioni del subcontinente, leggeva e parlava il sanscrito e un gran numero di lingue vive dell’India, e il suo animo vivace, proclive al bello, si era familiarizzato con il patrimonio culturale di quelle genti e di esso si era impregnato, più di quanto nel corso di un esame o di un autoesame teologico sarebbe magari stato disposto ad ammettere.

E nelle stanze di questo nonno erudito e saggio non c’erano soltanto pergamene e libri indiani, ma anche teche ricche di meraviglie esotiche, non solo cave noci di cocco e uova di uccelli esotici, ma anche idoli e animali di legno e di bronzo, pitture su seta e un armadio intero pieno di stoffe e vesti indiane d’ogni tessuto e sfumatura. Fra queste vesti ce n’era una verde chiaro, il cui colore sembrava a noi bambini particolarmente incantevole, e che ci contendevamo ogni qual volta ci davano il permesso di indossare simili meraviglie a guisa di costumi per una pantomima. C’erano anche tessuti destinati ai turbanti e un copricapo sacerdotale, rigido, tondeggiante e ricoperto d’oro. Tutto questo appartiene alla mia infanzia, non meno che gli abeti della Foresta nera, il fiume Nagold e la cappella gotica sul ponte che lo attraversa. E quando contemplo le Sue miniature di gusto Moghul,14 ecco che tutto ritorna, compresi i barattoli di balsamo e i cofanetti in legno di sandalo con i loro intagli e il loro aroma tropicale. C’erano pure scarpette e babbucce appuntite, ornate di preziosi ricami, fra quei tesori; da tempo ormai mi erano uscite di memoria. E adesso all’improvviso le rivedo: d’una suprema leggiadria, la cui ricercatezza ci ha sempre mossi un poco al riso. Anche con queste immagini, che indirettamente ritrovo grazie ai dipinti della Sua cartella, Lei mi ha fatto un regalo e mi ha reso felice. Invecchiando si è sempre più sensibili al culto degli oggetti, al culto di ciò che si può vedere e toccare. Dei tesori del nonno conservo ancora alcuni minuscoli cimeli in una teca del mio studio, in particolare un piccolo Krishna di bronzo giallo chiaro, intento a suonare il flauto. Quando da bambino lo vidi per la prima volta era già da decenni in possesso dei nonni; da allora sono passati quasi ottant’anni, e delle entità che a quei tempi erano grandi e tali da suscitare meraviglia – il Reich bismarckiano, la sterminata Austria, la corte imperiale di Pechino, l’equilibrio europeo, la potenza e la dignità dell’Europa –, di tutto questo non esiste più nulla, mentre ancor oggi, e di certo per molto tempo ancora, il piccolo Krishna continua e continuerà a tenere sollevate le sue bronzee ed esili braccia, per suonare il flauto. Anche solo per questo bisognerebbe amarlo, per quel suo durare nel tempo con placida e paziente serenità.

(da una lettera del gennaio 1959 a Gerda Joecks)



Della nostra generazione, tu ed io siamo stati quelli che, per quanto in modo molto diverso, abbiamo ereditato qualcosa del carattere e dello spirito di nostro nonno e, con il lavoro di un’intera vita, abbiamo riplasmato e tramandato tale eredità. Questa tradizione non andrà perduta, la vedo già ripresa e sviluppata da uno dei tuoi figli e da una tua nipote.

La differenziazione e sublimazione delle doti dei Gundert, delle loro attitudini e aspirazioni, in concorso – com’è naturale – con i rispettivi lati deboli e più esposti, cominciò con nostro nonno, il quale, muovendo dall’ambiente circoscritto d’una salda origine e formazione svevo-pietistica, trovò per tappe successive la sua via verso il mondo, verso la comunità sovranazionale e atemporale degli spiriti. Certo, di là dagli effimeri conati ribellistici della gioventù, egli rimase nella sostanza un pietista svevo, e tuttavia il teologo in lui finì per approdare, anziché alla chiesa del villaggio, a una missione fra i pagani, anziché alla tipica consorte di un pastore svevo, a una moglie di origini romanze, che mai imparò davvero il tedesco, mentre al nucleo di forza su cui si imperniava la sua vita – la devozione cristiana – vennero in soccorso, per ampliare, abbellire e mitigare quella sua esistenza così ricca, altre energie e altre doti, fra le quali soprattutto: l’intimo rapporto con la musica e quello ancora più intimo con le lingue, che fecero di lui uno studioso di sanscrito, un indologo, un traduttore, un glottologo e un lessicografo. Non solo parlava sanscrito con i brahmani dell’India, ma acquisì anche un’intima e perfino amorosa familiarità con lo screziato mondo delle lingue indoeuropee, e il suo amore non aveva per oggetto soltanto l’ossatura delle molte parlate che gli divennero accessibili, non soltanto la loro grammatica e il loro lessico, ma anche la loro superficie palpabile, il loro fascino sensoriale, il loro aspetto ludico, la loro musicalità. Di tutto ciò abbiamo recepito entrambi qualcosa, tu il piacere filologico, io quello poetico per i prodigi e le magie del linguaggio – sommo tesoro del genere umano –, in cui natura e spirito, regolarità e libertà si compenetrano in maniera multiforme.

Con la vocazione indiana del nonno insorse quel particolare clima spirituale, quella peculiare disposizione e sensibilità per l’Oriente, che in vario modo si ripropose nei nipoti in veste «occidentale-orientale». Che il nipote Wilhelm abbia investigato, tradotto e dischiuso all’Occidente il più famoso libro di esercizi spirituali del buddhismo trasmigrato dall’India alla Cina, dove acquisì la sua forma Zen, che il nipote Hermann abbia studiato le Upanishad, il buddhismo e la saggezza cinese: alla base dell’uno e dell’altro percorso ci sono il cammino e l’esempio di nostro nonno. Probabilmente lui non sarebbe stato d’accordo con nessuna delle due scelte, non con l’uso che tu hai fatto del tuo sapere orientale e dei tuoi anni migliori, né tanto meno con la mia leggenda indiana. E tuttavia, guardando il frontespizio del Bi-Yän-Lu,15 da te tradotto in tedesco, avrebbe sorriso dietro la sua barba canuta e bella; anzi, pur rifiutandosi di ammetterlo, ne avrebbe tratto diletto e motivo di soddisfazione, e altrettanto avrebbe sorriso, credo, davanti al ritorno a casa del mio lui, alla sua traduzione in molte lingue indiane, fra le quali anche quel malayalam da lui tanto amato.

(da una lettera del settembre 1960 a Wilhelm Gundert)



Hermann Hesse e il cugino Wilhelm Gundert a Montagnola nel 1956





DIARIO 1920-1921





Hermann Hesse alla finestra del suo studio a Casa Camuzzi. Montagnola 1919

[intorno all’agosto del 1920]

Mi piacerebbe lavorare. Di fatto lavoro tutto il giorno: studio, tengo i miei diari, leggo e scrivo un gran numero di lettere, leggo nuovi libri, dipingo, disegno – questo però significa soltanto raccogliere materiali, predisporli, cercare il tono giusto, ma non è ancora lavoro, non è ancora concentrazione, non è ancora l’opera. Difficile, sopportare il tempo in cui non si attende a un’opera, in cui mancano la concentrazione e la tensione di un lavoro artistico o filosofico.

Da parecchi mesi il mio romanzo indiano, il mio falco, il mio girasole, l’eroe lui è fermo, interrotto a un capitolo riuscito male – me lo rammento benissimo, quel giorno, quando mi resi conto che era impossibile andare avanti, che dovevo aspettare, che qualcosa di nuovo doveva sopraggiungere. Era cominciato così bene, procedeva a gonfie vele, senza intoppi, e all’improvviso calma piatta! I critici e gli storici della letteratura parlano, in casi come questo, di un venir meno delle energie, dell’inaridirsi dell’ispirazione, di una perdita di concentrazione – basta andarsi a rileggere una qualsiasi biografia di Goethe con le sue insulse osservazioni!

Per quel che mi riguarda, però, la questione è semplice. Nella mia leggenda indiana è andato tutto a meraviglia, finché ho narrato ciò di cui avevo esperienza diretta: lo stato d’animo del giovane brahmano che cerca la saggezza, si tortura e mortifica la carne. Quando finii di raccontare il lui capace di sopportazione e ascesi, e volli narrare il lui vittorioso, quello che dice di sì alla vita, il lui trionfatore, ecco, a quel punto qualcosa non ha più funzionato. E tuttavia, quando verrà il momento giusto, io continuerò a raccontarlo, e sarà lui, alla fine, a riportare la vittoria.





[intorno al gennaio del 1921]

Nel frattempo dalla Germania gli studenti delle associazioni goliardiche continuano a scrivermi, imperterriti, le loro lettere virili che traboccano odio,16 tutte nerbo e nobile indignazione, e mi basta leggerne una soltanto, di queste lettere isteriche, artificiose, malvagie, di queste lettere vergate da burattini, per constatare quanto sia sano io, nonostante tutto, e quanto dia loro sui nervi, quanto li irriti e li metta in difficoltà, e quanto debba avvertirsi nelle mie parole l’invito al rischio, alla riflessione, allo spirito, al discernimento, all’ironia, alla fantasia. Eppure, com’è triste lo spirito, o meglio la mancanza di spirito, da cui provengono sentimenti e lettere del genere! Mi ha scritto, or non è molto, uno studente di Halle il quale, dopo avermi manifestato il profondo e mortale spregio suo e dei suoi sodali, mette subito le carte in tavola, elenca cioè i nomi dei tedeschi nei quali si riconosce, che considera esempi e vessilli degni di emulazione: Kant, Fichte, Hegel, Wagner e pochi altri! Dunque non Goethe, non Hölderlin, non Nietzsche, e nemmeno i Grimm, nemmeno Eichendorff, e fra i musicisti non Mozart, non Bach, non Schubert, ma soltanto Wagner. Che universo spirituale semplificato, impoverito, modesto e scarno! – Sappi pazientare, lui!

Ma la pazienza è difficile. Per lo spirito la pazienza è la cosa più difficile. È la cosa più difficile, ma anche l’unica che valga la pena di imparare. Tutto quanto esiste al mondo in fatto di natura, crescita, pace, prosperità e bellezza poggia sulla pazienza, ha bisogno di tempo, di quiete, di fiducia, ha bisogno di credere in cose e processi a lungo termine, tali da durare ben più di quanto non sia dato a una singola vita, ha bisogno di credere in quei nessi e in quelle cose che non sono accessibili al discernimento di un singolo individuo. Dico «pazienza», e potrei benissimo dire fede, fiducia in Dio, saggezza, ingenuità, semplicità.

Com’è stranamente lungo il tempo che ci occorre per conoscere, anche solo un poco, noi stessi e quanto più lungo ancora quello di cui necessitiamo per dire sì a noi stessi, per essere in armonia con noi stessi – in un senso che trascenda l’egoismo. È un ininterrotto darsi da fare, combattere con se stessi, sciogliere i nodi, tagliarli, stringerne di nuovi! Quando si giunge alla fine di tutto questo, quando si arriva alla comprensione piena, alla piena armonia, al sorriso e all’assenso pienamente compiuti, quando infine l’obiettivo è raggiunto: allora si sorride e si muore, questa è la morte, questo è il compimento della nostra vita intramondana, il docile addentrarsi nell’informe, per riprendere di lì il ciclo delle rinascite. Fin qui mi spingo a tessere il mio pensiero. Il non rinascere più, l’autentico nirvana, la beatitudine di aver conseguito la meta: tutto ciò, nel suo senso più autentico e pieno (e non in quello di una semplice stanchezza e nostalgia di requie), io finora non sono mai riuscito a capirlo e a rappresentarlo integralmente. lui, al momento di morire, non vorrà il nirvana, bensì riprendere il ciclo, calarsi in nuove forme, rinascere.





...





Il mio interesse per l’India, che risale a quasi vent’anni fa, mi sembra stia arrivando adesso a un nuovo punto di svolta. Finora le mie letture, le mie ricerche, il mio coinvolgimento riguardavano quasi in esclusiva l’India filosofica, puramente spirituale, l’India vedica e buddhista; un mondo al cui centro vi erano le Upanishad e i Discorsi di Buddha. Solo adesso ho cominciato ad avvicinarmi all’India più propriamente religiosa degli dèi, di Vishnu e Indra, di Brahma e Krishna, eccetera. E ora l’intero buddhismo mi appare sempre più come una specie di Chiesa riformata indiana, in piena corrispondenza con quella riformata dei cristiani. Buddha, pur essendo dei due il più profondo, mi pare senz’altro paragonabile a Lutero (naturalmente solo per il suo rapporto con il sistema precedente, con le gerarchie sacerdotali e con il brahmanesimo). E il movimento della grande ondata buddhista mi sembra molto simile a quello della Riforma in Europa. In entrambi i casi si comincia con una spiritualizzazione e un’interiorizzazione, la coscienza del singolo diventa l’istanza più importante, si fa piazza pulita del culto esteriore, della possibilità di comprarsi la salvezza, di sortilegi e culti sacrificali; la casta dei sacerdoti perde influenza; l’intelletto e la coscienza del singolo si ribellano alle vecchie autorità. Nel frattempo però il precedente sistema, che ha subito attacchi e scosse, si riforma e si rinnova dall’interno; e mentre la nuova dottrina è sottoposta a un processo di logoramento abbastanza rapido e degenera anch’essa, divenendo Chiesa e religione di Stato, l’ingenua religione d’un tempo si rivela la più durevole e si afferma con energie rinnovate. Così come, già dopo pochi secoli, la Chiesa protestante degenera, s’impoverisce e si fossilizza riducendosi a mero culto, analogamente anche il buddhismo torna ad arretrare davanti alla montante marea dei nuovi culti e di nuovi universi spirituali, provenienti dall’antico pantheon. Ritornano Vishnu e Indra, che erano stati cancellati, nascono di continuo nuove divinità, si metamorfizzano, si arricchiscono, divengono oggetto di adorazione, per celebrarle fioriscono in ogni dove grandiose opere d’arte, e la pura dottrina buddhista che, imperturbabile, benevola e sacra com’era, aveva significato per un certo periodo la redenzione del mondo e la fine dell’autorità sacerdotale, si trasforma a poco a poco in una setta silenziosa, che viene semplicemente tollerata e la cui sopravvivenza non causa più emozioni a nessuno, mentre il cuore del popolo non si sente più partecipe della sua dottrina e del suo culto. In entrambi i casi, sia in India sia in Europa, la religione della protesta, orbata di divinità accessorie e all’apparenza molto più pura e spirituale, non è riuscita a mantenere il suo vigore generativo in quanto religione, ma è diventata filosofia, scienza, dialettica. A tutt’oggi la Chiesa cattolica però, pur essendo – com’è evidente – sopravvissuta alla Riforma, nemmeno alla lontana ha dato prova di un’energia creativa pari a quella del brahmanesimo.

Il vantaggio della Chiesa cattolica su quella riformata, del culto degli dèi rispetto al buddhismo, non è ascrivibile alla pura estetica, all’evidenza e alla sontuosità del rituale. Dipende in primo luogo dal carattere duttile e plastico del suo pensiero e da un’adattabilità infinitamente maggiore. Il credo riformato, il credo puritano, esige una rinuncia a se stessi di cui pochi sono capaci – e anche quei pochi non sempre, soltanto in rari momenti di elevazione interiore. Il sacrificio del mio Io, delle mie pulsioni e dei miei desideri riesco a conseguirlo solo di rado e solo in maniera imperfetta; mentre posso compiere in qualsiasi circostanza il sacrificio dei doni votivi, delle adorazioni, dei serti, delle danze e delle genuflessioni, e al momento giusto anche simili sacrifici, all’apparenza esteriori, primitivi e meccanici, diventano dentro di me tutt’uno con l’offerta del mio Io. L’ufficio divino cattolico è possibile in qualsiasi momento, al sacerdote cattolico basta indossare la pianeta per essere sacerdote – l’ufficio divino luterano contraddice se stesso, manca di consacrazione, e il sacerdote protestante deve dimostrare con lunghe e faticose prediche di essere sacerdote – e nessuno lo prende per vero. E così ogni religione di orientamento riformato finisce con l’educare a un culto negativo improntato a sensi d’inferiorità.





...





[fine febbraio del 1921]

L’anno scorso, il 1920, è stato sicuramente il meno produttivo di tutta la mia vita, e perciò anche il più triste, pur non essendo l’anno dei peggiori sconvolgimenti. Ora, in questo 1921 appena iniziato, si procede sullo stesso registro. È davvero strano come in tali questioni abbia ragione l’astrologia, per lo meno quando a esercitarla è qualcuno del calibro di Englert.17 Dal punto di vista astrologico incorro in gravi opposizioni che dureranno ancora parecchio, e che nella mia vita si manifestano come gravi ostacoli e depressioni. Spesso mi sembra ridicolo continuare a farmi carico della vita anziché sbarazzarmene, tanto vuota e sterile essa è ormai diventata.

Il mio ultimo momento felice risale a due anni fa. Il 1919 sino al mese di settembre è stato l’anno più pieno, più ricco, più operoso e più appassionato della mia vita. A gennaio avevo concluso Animo infantile e, nello stesso mese, nel giro di tre giorni e tre notti scrissi Il ritorno di Zarathustra e subito dopo la composizione scenica Heimkehr [Ritorno in patria]; nel contempo subivo una forte pressione: mia moglie era ricoverata in manicomio, ad aprile mi separai da lei e dalla mia famiglia e dissi addio a Berna: un unico susseguirsi di ambasce, di difficoltà interiori ed esterne; ma una volta trasferitomi in Ticino, iniziai Klein e Wagner, e non appena lo ebbi finito passai al Klingsor. Intanto, giorno dopo giorno, dipingevo parecchie centinaia di bozzetti e disegnavo; con molte persone mantenevo rapporti vivaci, con due donne intrattenni una relazione sentimentale, e più d’una serata la trascorsi nel «grotto» a bere vino: la mia candela bruciava, insomma, da entrambe le estremità. E adesso, da quasi un anno e mezzo ormai, vivo lento e parsimonioso come una lumaca; sì, lavoro molto (attività meccaniche: corrispondenza, articoli, lettura, recensioni di libri, eccetera), ma nulla di produttivo, la fiamma è ormai ridotta al lumicino. Curiosamente proprio nel 1920, in questo anno morto, sono usciti diversi miei scritti. La gente mi fa i complimenti o scuote la testa per tanta prolificità, ma sono tutte cose molto lontane, di fatto l’anno scorso, tranne pochi articoletti e la prima parte del lui, che poi si è arenato, non ho prodotto nulla.





Oggi è arrivata di nuovo una lettera traboccante odio, molto aggressiva, questa volta da parte di un medico e poeta dilettante monacense, il quale mi preannuncia una campagna letteraria ai miei danni e mi attacca nella solita maniera. Benché i veri motivi di quest’uomo siano evidenti – l’anno scorso, mentre soggiornava per qualche tempo a Lugano, ha tentato di entrare nelle mie simpatie, ma io l’ho tenuto ben a distanza –, debbo riconoscere che la mentalità, da cui nascono lettere simili, rimane per me ancora un mistero: infatti provo sempre un residuo di collera o di irritazione davanti a lettere del genere, che pure sono piuttosto rozze. Tutte quante danno per scontato che a me importi esercitare un’influenza sugli altri e guadagnarmi la gloria, ergermi a «duce», eccetera, e adesso capisco che questo errore ha avuto in parte origine da un malinteso, riguardante la mia attività nell’ambito di «Vivos voco».18 Ai miei occhi però il mistero non si è ancora sciolto del tutto, e poiché queste lettere, per quanto io possa riderne, talvolta mi irritano ancora, ciò significa che anche in me dev’esserci da qualche parte un difetto, un’imperfezione. Sono davvero così lontano dal mondo in cui vivono costoro, dal clamore e dalle dispute della letteratura, della politica, della stampa, eccetera, che non riesco neppure più a comprenderne il linguaggio? Non può essere. Anche se non ho più nulla in comune con quel mondo, ne ho pur sempre respirato abbastanza a lungo l’aria, per poter dire di conoscerlo. Dovrei imparare a fare spallucce e sorridere di tutto ciò che proviene da tali contrade, e un minuto dopo essermene già dimenticato. Perché non è così? C’è un difetto in me, un complesso, un atteggiamento sbagliato, o è soltanto il peccato originale, il dolore primigenio a far sì che quegli attacchi mi pungano sul vivo, un po’ come – alla vista di una grande indigenza, di malattie ripugnanti, di miserabili città operaie soffocate dalla fuliggine – si viene colti dalla sensazione che la vita, alla fin fine, non abbia alcun valore e che meglio sarebbe se non ci fosse neppure? Ho riflettuto su ciò che i mittenti di simili lettere pensano di me, e so benissimo di andare esente dall’ambizione di ergermi a «duce», ma non dall’ambizione o dalla vanità dell’artista. E probabilmente proprio qui sta l’inciampo: se con il mio Io più profondo sono sensibile a quegli attacchi è forse solo perché mi delude dover constatare fino a che punto mi si può fraintendere, nonostante il mio impegno inesausto per esprimere e formulare attraverso le parole la mia vera natura e il mio atteggiamento nei confronti del mondo.

Ai buddhisti è vietato discettare sul nirvana. Che il nirvana sia dissolvimento oppure unione con Dio, che sia negativo o positivo, che significhi beatitudine o semplice quiete, Buddha si è rifiutato di parlarne e ha proibito agli altri di farlo. Credo anch’io che ogni disputa al riguardo sia oziosa. Il nirvana, secondo il mio intendimento, è il ritorno del singolo nel tutto indifferenziato, il passo indietro che redime dal principium individuationis, dunque, per esprimerlo in termini religiosi, il ritorno dell’anima individuale all’anima del Tutto, a Dio. Altra questione è se si debba desiderare e cercare questo ritorno oppure no, se sulla via di Buddha lo si debba perseguire oppure no. Se Dio mi getta fuori, nel mondo, e mi fa esistere come individuo, il mio compito sarà allora di ritornare nel modo più rapido e più facile al Tutto – o non dovrei invece fare la volontà di Dio proprio lasciandomi condurre (in Klein e Wagner ho usato l’espressione «lasciarsi cadere»), proprio espiando insieme con Lui il suo desiderio di continuare a scindersi in singole creature e in esse vivere sino in fondo la vita? Su questo punto la razionalità pura della dottrina di Buddha oggi non mi convince più del tutto, e proprio ciò che da giovane ammiravo in essa mi sembra ora il suo difetto: la razionalità e assenza del divino, la spaventosa esattezza, insieme con questa mancanza di teologia, di Dio, di devozione. E spesso mi viene anche da pensare che davvero Cristo sia un passo più avanti rispetto a Buddha, proprio in quanto ha tralasciato del tutto la questione delle rinascite (nelle quali senza dubbio credeva) e del nirvana. Garbe19 sostiene che ci sono sei sistemi di filosofia indiana, e che tutti e sei si fondano su un errore, ovvero sulla credenza nella trasmigrazione delle anime. Dunque quel che per millenni i più saggi fra gli uomini hanno pensato e creduto, il signor professore lo definisce con implicito sorriso una stupidaggine! Ebbene, io ho continuato nonostante ciò a leggere il suo libro, perché non sono nuovo a Garbe e alla sua indole sempre un po’ sofistica. Ecco dunque che cosa ho scoperto: in una breve esposizione della dottrina del Samkhya, che avevo già letto dieci anni fa, ho trovato esattamente descritto il processo meccanico del nirvana, e subito m’è parso assai probabile (come suppone lo stesso Garbe) che Buddha conoscesse davvero tale dottrina. Il Samkhya ammette due principi, due cose senza inizio né fine: la materia e le anime. Negli esseri umani un meccanismo sensibilissimo, che noi per errore siamo indotti a confondere con l’anima vera e propria (mentre si tratta del sistema nervoso), funge da collegamento fra i due principi. Soltanto nella materia si producono cambiamenti, ogni evento ha luogo esclusivamente nella materia, mentre l’anima rimane sempre uguale a se stessa. Posso dunque superare piacere e dolore, e lasciarmeli alle spalle, nel momento in cui imparo a «distinguere», ovvero allorché comprendo che la mia anima non è toccata da quanto avviene, e che io confondo quel meccanismo dentro di me con il mio vero Sé. Riconoscendo tutto questo e agendo di conseguenza, non rinascerò più, perché con il distacco dell’anima dalla sensorialità, subentra l’assenza di coscienza, ossia la mia anima continuerà a esistere in eterno, ma priva di coscienza, io dunque non avvertirò più nulla, e il contatto fra me e la materia (quindi anche fra me e le possibilità di rinascere) sarà interrotto.





Ieri ho di nuovo fatto visita a Hugo Ball.20 Lui e sua moglie sono ammirevoli per il loro coraggio, vivono in una povertà così rudimentale da evocare immagini addirittura classiche – e mai se ne lamentano. È una vera iattura che questo Ball, l’autore della Critica dell’intellettuale tedesco, un uomo di così vasta cultura, di alto valore, di somma importanza, rischi di dover ben presto mettere da parte un lavoro di tale portata per andare a guadagnarsi il pane in una fabbrica o in un ufficio. Lui fa tutto senza recriminazioni, ma noi, che nei suoi confronti proviamo amicizia, dobbiamo sventare un simile pericolo finché sarà possibile. Certo, non mi mancano gli amici a cui chiedere in caso di emergenza un po’ di franchi per qualcuno che stia patendo la fame, ma non ne ho nessuno al quale chiedere di sostenere Ball per qualche tempo. È anche piuttosto difficile trovare la forma giusta per una simile iniziativa; devo ritenermi contento se almeno da me, dal collega e vicino di casa, accetta quel poco che sono in grado di offrirgli. Al momento sta scrivendo un libro sui santi della Chiesa antica, in particolare quelli della Tebaide egizia come Antonio, Simeone stilita, eccetera.21 Da quando Englert se n’è andato, non avevo più nessuno con cui intrattenere un qualche commercio spirituale, e solo ora, con Ball e sua moglie, ho ritrovato tale possibilità.





...





[intorno al maggio-giugno del 1921]

Nell’ultimo periodo sono arrivate nuove conferme, riguardanti non tanto me, quanto piuttosto il fatto che la mia attività e la mia esistenza non sono prive di legami con il tutto, e che al mondo vi è qualcosa come una nuova corrente, una nuova dottrina, una nuova possibilità di vita – e fra quanti la annunciano, la ricercano, o per lo meno ne fanno esperimento, vado annoverato anch’io. In Germania le riviste della generazione più giovane hanno cominciato a pubblicare lunghi articoli sui miei saggi dedicati a Dostoevskij e sul mio libricino intorno a Zarathustra, ma soprattutto sul Demian.

L’episodio più interessante è quello relativo allo scrittore Oscar A.H. Schmitz.22 Lo conoscevo già da prima per alcuni suoi libri: un autore d’ingegno, elegante, uomo di mondo, ma di scarsa profondità e poco significativo anche sul piano letterario, scriveva articoli arguti e piacevoli su temi quali i viaggi, la moda, la critica dei costumi, eccetera – di un livello comunque superiore alla media. L’occasione per riconsiderare questo Schmitz, del quale da anni non avevo più letto nulla, me l’ha offerta di recente il dottor Jung,23 il quale mi ha scritto che il nuovo libro di Schmitz, il Dionysisches Geheimnis [Mistero dionisiaco],24 contiene «spunti notevoli». Non conoscevo il libro e non ne sapevo nulla, ma ho spedito subito una lettera all’editore pregandolo di inviarmene una copia. Con un biglietto la casa editrice mi ha assicurato che il libro era già stato spedito. Nel frattempo mi era giunto dallo stesso Schmitz un breve messaggio da Merano: dacché ha scoperto il Demian, così scrive, egli mi annovera fra i «padri della Chiesa vantati dalla nuova dottrina», e vuole sapere se ho letto il suo libro, aggiungendo di aver pregato l’editore di mandarmene una copia. L’editore doveva essersene bell’e dimenticato, perché erano già trascorsi almeno tre mesi, ma grazie all’indicazione di Jung le cose si erano di nuovo messe in moto. Schmitz continuava dicendomi d’aver sentito parlare di alcuni miei saggi su Dostoevskij: desiderava che glieli mandassi. Una cosa – questa – che avrei potuto fare subito, ma poiché non avevo ancora ricevuto il suo libro gli ho scritto solo una cartolina, dicendogli che lo avrei letto più in là. Nel frattempo il Dionysisches Geheimnis mi è finalmente arrivato. Ho appena finito di leggerlo e mi ha stupito moltissimo perché rispecchia, pur muovendo da una posizione e da una personalità completamente diverse dalla mia, quasi le stesse identiche esperienze interiori che io ho avuto negli ultimi anni e che tanto hanno mutato la mia vita e il mio modo di scrivere. Nello stile, peraltro, il libro non è affatto nuovo, alle prime pagine mi ha addirittura deluso per quella dizione un po’ antiquata e sprovveduta, è scritto esattamente come i primi lavori di Schmitz – non si avverte dunque, a differenza che nelle mie opere, un rinnovamento e un cambiamento del linguaggio. Leggendo il testo, sono stato ben presto coinvolto e sorpreso dalla sua problematica: qui un uomo di cultura, avvezzo a vivere libero e solitario, in nobile e distaccata sobrietà, si scontra con la guerra e con il servizio militare obbligatorio (che io ho spesso definito la suprema barbarie europea), e tutto questo finisce col mettere a dura prova i suoi nervi. Lo affligge una grave « casermofobia»: ora è in preda all’angoscia per la schiavitù cui si vede ridotto, ora è indignato e in rivolta. La sofferenza si trasforma, grado a grado, in nevrosi. L’autoconsapevolezza così raggiunta e la guarigione dalla nevrosi di guerra (io stesso ho fatto un’analoga esperienza) costituiscono il contenuto di questo libro che è davvero molto interessante. Tre fattori influiscono sull’evoluzione del protagonista: l’esperienza della guerra, la nevrosi, che gli fa capire quanto poco egli sia adatto al mondo, il risveglio dell’individuo, ovvero il primo chiarore della conoscenza di sé – poiché sono Dio, poiché sono Atman, non mi può accadere nulla –, e da ultimo lo studio consapevole del buddhismo unitamente alle pratiche buddhiste, laddove Schmitz escogita un buddhismo europeo, dionisiaco. E anche in questo caso, riscontro qualcosa di molto curioso: ciò che il protagonista del libro di Schmitz sperimenta come il suo «mistero dionisiaco», è esattamente quel che io, pur se in modi e forme del tutto diversi, volevo rappresentare nel mio lui, la cui prima parte è ultimata da quasi un anno ed è in attesa da settimane presso l’editore Fischer a Berlino. Si tratta di un’opera nella stesura della quale non sono riuscito a proseguire, perché volevo rappresentarvi qualcosa che sì conoscevo, intuivo e persino sapevo, ma che ancora non era in mio pieno e intimo possesso. Ed è proprio questo ciò che Schmitz ha descritto nel suo libro! Si tratta per me di una piccola, magica esperienza, fra le molte che in questo ambito posso annoverare. Ma per me tale scoperta ha un ulteriore significato: ciò che da anni mi dà da riflettere, mi tormenta e mi fa spesso rasentare l’insania, ciò che alimenta i miei pensieri e i miei libri, ciò che volevo rappresentare nel lui – tutto questo va fermentando anche in altri e agisce in loro; anche altri hanno vissuto esperienze affatto simili, anzi uguali alla mia, e per loro come per me la via della guarigione e della maturazione è stata, accanto alle dottrine asiatiche (Buddha, Vedanta e Lao-tzu), quella della psicoanalisi, che noi consideriamo non già come una terapia, ma come un elemento essenziale della «nuova dottrina», dello sviluppo verso un nuovo stadio di quell’umanità, cui tutti apparteniamo.
